С=лꙋ́жба сꙋбо́тнаѧ всегѡ̀ лѣ́та . вече́рнѧ , и҆ ᲂу҆́тренѧ , и҆ литꙋргі́ѧ ,
є҆гда̀ быва́етъ па́мѧть вели́кагѡ ст҃а́гѡ в̾ сꙋбо́тꙋ , и҆мꙋ́щагѡ бг҃ъ гдⷭ҇ь .
до́лжнѡ є҆́сть твᲂри́ти слꙋ́жбꙋ сїю̀ , в̾ =пѧто́къ , на вече́рни ,= н=аче́ншꙋ
і҆єре́ю := б=л҃гᲂслᲂве́нъ бг҃ъ на́шъ .= мы́же гл҃емъ : а҆ми́нь , ц=р҃ю нбⷭ҇ныи .
~трⷭ҇то́е , и҆ по ѻ҆́ч҃е на́шъ .= і҆єре́й , гл҃етъ : ꙗ҆́=кѡ твᲂѐ є҆́сть
црⷭ҇тво и҆ си́ла .= таⷤ , г=дⷭ҇и пᲂми́лꙋй , ві҃ .= с=ла́ва , и҆ ны́нѣ .=
п=рїиди́те пᲂклᲂни́мсѧ , гⷤ .= пᲂсе́мъ , ѱл҃о́мъ , р҃г , б=л҃гᲂслᲂвѝ дш҃е мᲂѧ̀
гдⷭ҇а .= та́же , с=ла́ва , и҆ ны́нѣ , а҆ллилꙋ́їѧ , гⷤ .= і҆єре́й ,
є҆ктенїю̀ : м=и́рᲂмъ гдⷭ҇ꙋ пᲂмо́лимсѧ .= пᲂсе́мъ , каѳи́сма : к=о́ гдⷭ҇ꙋ
внегда̀ скᲂрбѣ́хъ .= та́же , н=а гдⷭ҇и вᲂзва́хъ , стихѣ́ры , пᲂдо́бны , ст҃о́мꙋ
в̾ минѣ́и , на́ ѕ҃ . сла́ва , самᲂгла́сенъ , ст҃а́гѡ , а҆́ще и҆́мать . а҆́щели
нѝ , сла́ва , и҆ ны́нѣ , боⷢ҇ , а҃ , рѧдᲂва́гѡ гла́са .= та́же , с=вѣ́те
ти́хїи . ~прᲂки́менъ дню̀ . =и҆= спᲂдо́би гдⷭ҇и в̾ ве́черъ се́й .=
на стихо́внѣ , с=тⷯры , во ѻ҆кта́и , мч҃нчна , трѝ . ѡ҆ставлѧ́емъ же є҆ди́нъ
пе́рвыи , и҆ пᲂко́инъ . сла́ва , ст҃о́мꙋ , а҆́ще и҆́мать . а҆́щели нѝ ,
сла́ва , и҆ ны́нѣ , боⷢ҇ . =та́же , н=ы́нѣ ѿпꙋща́еши . ~трⷭ҇то́е , по ѻ҆́ч҃е
на́шъ . ~трᲂпа́рь , ст҃о́мꙋ . сла́ва , и҆ ны́нѣ , боⷢ҇ , вᲂскрⷭ҇нъ , настᲂѧ́щагѡ
гла́са . ~є҆ктенїѧ̀ , =и҆ ѿ=пꙋ́стъ . =в̾ сꙋбо́тꙋ , на ᲂу҆́трени ,= по є҆ѯа̀
ѱл҃мѣ́хъ , на бг҃ъ гдⷭ҇ь , трᲂпа́рь , ст҃о́мꙋ , є҆го́же де́нь . сла́ва , и҆
ны́нѣ , боⷢ҇ , вᲂскрⷭ҇нъ , по́ гласꙋ трᲂпарѧ̀ . =та́же , каѳи́смꙋ , ѕі҃ . р=ечѐ
гдⷭ҇ь гдⷭ҇ви мᲂемꙋ̀ , а҆ллилꙋ́їѧ же пᲂе́мъ , на рѧдᲂвы́и гла́съ . по каѳи́сме ,
є҆ктенїѧ̀ , и҆ сѣда́льна , во ѻ҆кта́и . мч҃нчна , два̀ , пе́рвыи , и҆ втᲂры́и .
сла́ва , и҆ ны́нѣ , боⷢ҇ . =пᲂсе́мъ , каѳи́сма , з҃і , б=л҃же́ни непᲂро́чни .
в̾ ни́хже кади́тъ і҆єре́й . По непᲂро́чнахъ , сѣда́льна , мч҃нчна , два̀ .
тре́тїи , четве́ртыи , и҆ заꙋпᲂко́инъ . сла́ва , и҆ нн҃ѣ , боⷢ҇ . =та́же ,
ѱл҃о́мъ , н҃ , п=ᲂми́лꙋй мѧ бж҃е . ~Кано́нъ , ст҃о́мꙋ в̾ минѣ́и ,
со і҆рмᲂсо́мъ , на́ ѕ҃ . се́й бо пред̾варѧ́етъ всегда̀ в̾ сꙋбо́тꙋ . =та́же ,
с=т҃о́мꙋ , є҆го́же є҆́сть хра́мъ , на д҃ . =та́же , в=о ѻ҆кта́и , кано́нъ ,
мч҃нченъ , на д҃ . а҆ заꙋпᲂко́инъ , кано́нъ , пᲂе́тсѧ на па́вечерницѣ ,
в̾ пѧто́къ .

П=ᲂдᲂба́етъ вѣ́дати и҆ сѐ . ꙗ҆́кѡ а҆́ще прилꙋчи́тсѧ ст҃ы́и в̾ сꙋбо́тꙋ ,
и҆мѣ́ѧи мнᲂгᲂмлⷭ҇тиво , и҆ пра́зднꙋетсѧ , на и҃ . н=е пᲂе́тсѧ кано́нъ
во ѻ҆кта́и , но пᲂе́мъ , кано́нъ , ст҃о́мꙋ , є҆го́же є҆́сть хра́мъ ,
со і҆рмᲂсо́мъ , на́ ѕ҃ , и҆лѝ бцⷣѣ . и҆ ст҃о́мꙋ , в̾ минѣ́и , на́ и҃ . =по г҃ ,
пѣ́сни ,= коⷣ , и҆ и҆́кᲂсъ хра́мꙋ . та́же , сѣда́ленъ , в̾ минѣ́и , ст҃о́мꙋ .
=по ѕ҃ , пѣ́сни ,= кᲂнда́к̾ , и҆ и҆́кᲂсъ ст҃о́мꙋ . =по и҃ , пѣ́сни . х=ва́лимъ
бл҃гᲂслᲂви́мъ пᲂклᲂнѧ́емсѧ гдⷭ҇ви , пᲂе́мъ и҆ превᲂзно́симъ є҆гѡ̀ во́ вѣки .
=и҆= пᲂе́мъ , і҆рмо́съ , ст҃а́гѡ , и҆́же в̾ минѣ́и . =та́же , пѣ́снь бцⷣѣ .
в=ели́читъ дш҃а мᲂѧ̀ гдⷭ҇а . =по ѳ҃ , пѣ́сни . д=ᲂсто́йнѡ є҆́сть , =и҆=
пᲂкло́нъ до землѝ . ~є҆ктенїѧ̀ . =та́же , с=вѣти́ленъ , ст҃о́мꙋ , а҆́ще
и҆́мать . и҆ дрꙋгі́и , дню̀ . ~нб҃о ѕвѣзда́ми ᲂу҆краше́и . =на хвали́тѣхъ ,
с=тихѣ́ры ст҃о́мꙋ в̾ минѣ́и , а҆́ще и҆́мать . и҆ славᲂсло́вїе вели́кᲂе . а҆́ще
не и҆́мать ст҃ы́и стихѣ́ръ , не пᲂе́мъ , на хвали́тѣхъ стихѣ́ръ во ѻ҆ктаи , но
пᲂе́мъ и҆́хъ на стихо́внѣ . трѝ , мч҃нчна . пе́рвыи , втᲂры́и , тре́тїи .
є҆ди́нъ же , ѡ҆ставлѧ́емъ , д҃ . и҆ заꙋпᲂко́инъ . сла́ва , самᲂгла́сенъ ,
ст҃о́мꙋ , а҆́ще и҆́мать . а҆́щели ни , сла́ва , и҆ нн҃ѣ , боⷢ҇ , ѿ тѣ́хъ же
стихѣ́ръ . =та́же , б=л҃го є҆́сть и҆спᲂвѣ́датисѧ гдⷭ҇ви . ~трⷭ҇то́е , и҆
по ѻ҆́ч҃е на́шъ . ~трᲂпа́рь , ст҃о́мꙋ . сла́ва , и҆ ны́нѣ , боⷢ҇ , вᲂскрⷭ҇нъ ,
настᲂѧ́щагѡ гла́са . є҆ктенїѝ , и҆ ѿпꙋ́стъ . =та́же , ч=а́съ , а҃ . ѱалмы̀ ,
ѡ҆бы́чны , и҆ про́чее . и҆схᲂже́нїе в̾ притво́ръ . и҆ кᲂне́чныи ѿпꙋ́стъ .
=на литꙋргі́и , б=л҃же́нны ѡ҆бы́чны . ~прᲂки́менъ , а҆пⷭ҇лъ , а҆ллилꙋ́їѧ , и҆
є҆ѵⷢ҇а́лїе , и҆ прича́стенъ , ст҃о́мꙋ дневно́мꙋ , пре́же . та́же , рѧ́дъ .
=сїѧ́же , с=лꙋ́жба пᲂе́тсѧ всегда̀ в̾ сꙋбо́тахъ , є҆гда̀ прилꙋчи́тсѧ бг҃ъ
гдⷭ҇ь . ~а҆́ще ли прилꙋчи́тсѧ в̾ сꙋбо́тꙋ влⷣчнїи пра́здникъ , сᲂверша́етсѧ
слꙋ́жба є҆гѡ̀ всѧ̀ непремѣ́ннѡ .

П=ᲂдᲂба́етъ вѣ́дати , а҆́ще прилꙋчи́тсѧ , в̾ сꙋбо́тꙋ , а҆ллилꙋ́їѧ ,
в̾ пѧто́къ , на вече́рни , начина́етъ , і҆єре́й : б=л҃гᲂслᲂве́нъ бг҃ъ на́шъ .=
мы́же гл҃емъ : а҆ми́нь , ц=р҃ю нбⷭ҇ныи . ~трⷭ҇то́е , и҆ по ѻ҆́ч҃е на́шъ .=
г=дⷭ҇и пᲂми́лꙋй , ві҃ .= с=ла́ва , и҆ ны́нѣ .= п=рїиди́те пᲂклᲂни́мсѧ , гⷤ .=
пᲂсе́мъ , ѱл҃о́мъ , р҃г , б=л҃гᲂслᲂвѝ дш҃е мᲂѧ̀ гдⷭ҇а .= таⷤ , с=ла́ва , и҆
ны́нѣ , а҆ллилꙋ́їѧ , гⷤ .= і҆єре́й , є҆ктенїю̀ : м=и́рᲂмъ гдⷭ҇ꙋ пᲂмо́лимсѧ .=
пᲂсе́мъ , каѳи́сма : к=о́ гдⷭ҇ꙋ внегда̀ скᲂрбѣ́хъ .= та́же , н=а гдⷭ҇и
вᲂзва́хъ , стⷯры , ст҃о́мꙋ в̾ минѣ́и , г҃ . и҆ во ѻ҆кта́и , г҃ , мч҃нчна , в҃ ,
г҃ , д҃ . пе́рвыи ѡ҆ставлѧ́етсѧ . сла́ва , и҆ ны́нѣ , боⷢ҇ , а҃ , рѧдᲂва́гѡ
гла́са .= таⷤ , с=вѣ́те ти́хїи . ~прᲂки́менъ дню̀ . ~на стихо́внѣ мч҃нчнъ ,
а҃ . и҆ заꙋпᲂко́йна два̀ . ки́ръ і҆ѡа́нна дамаски́на . сла́ва , и҆ нн҃ѣ ,
боⷢ҇ . =та́же , н=ы́нѣ ѿпꙋща́еши . ~трⷭ҇то́е , по ѻ҆́ч҃е на́шъ . =трᲂпа́рь ,
а҆=пⷭ҇ли пррⷪ҇цы и҆ мч҃нцы . =сла́ва . п=ᲂмѧнѝ гдⷭ҇и ꙗ҆́кѡ бл҃гъ . =и҆ ны́нѣ ,
боⷢ҇ , м=т҃и ст҃а́ѧ . =и҆= є҆ктенїѧ̀ , =и҆= ѿпꙋ́стъ . =и҆= ѡ҆бы́чнᲂе
и҆схᲂже́нїе в̾ притво́ръ . =и҆= кᲂне́чныи ѿпꙋ́стъ .

=в̾ сꙋбо́тꙋ , н=а ᲂу҆́трени , по є҆ѯа̀ ѱл҃мѣ́хъ , ~сла́ва , и҆ нн҃ѣ ,
а҆ллилꙋ́їѧ , гⷤ .= и҆ є҆ктенїѧ̀ : м=и́рᲂмъ гдⷭ҇ꙋ пᲂмо́лимсѧ .= та́же ,
в̾=мѣ́стѡ бг҃ъ гдⷭ҇ь , пᲂе́мъ , а҆ллилꙋ́їѧ , на́ гласъ , в҃ . гл҃емъ по гⷤ .
=та́же ,= =сти́хъ , а҃ . б=л҃же́ни ꙗ҆́же и҆збра̀ и҆ прїѧ́тъ ѧ҆̀ гдⷭ҇ь .
=сти́хъ , в҃ . д=ш҃а и҆́хъ во бл҃ги́хъ вᲂдвᲂрѧ́тсѧ . =сти́хъ , г҃ . в=ᲂзва́ша
пра́веднїи , и҆ гдⷭ҇ь ᲂу҆слы́ша и҆́хъ . =трᲂпа́рь : а҆=пⷭ҇ли прᲂро́цы и҆
мч҃нцы , вⷤ . =сла́ва . п=ᲂмѧнѝ гдⷭ҇и ꙗ҆́кѡ бл҃гъ . =и҆ ны́нѣ , боⷢ҇ , м=т҃и
ст҃а́ѧ . =та́же , каѳи́сма , ѕі҃ . р=ечѐ гдⷭ҇ь гдⷭ҇ви мᲂемꙋ̀ , а҆ллилꙋ́їѧ же
пᲂе́мъ , на рѧдᲂвы́и гла́съ . ~по каѳи́сме , є҆ктенїѧ̀ , и҆ гл҃емъ сѣда́льна ,
во ѻ҆кта́и . мч҃нчна два̀ , втᲂры́й и҆ тре́тїй , а҆ пе́рвый ѡ҆ставлѧ́етсѧ .
=та́же , сти́хъ : д=и́венъ бг҃ъ во ст҃ы́хъ свᲂи́хъ бг҃ъ і҆и҃левъ . =и҆= гл҃е́мъ
четве́ртый мч҃нченъ . а҆ боⷢ҇ , пе́рвыи ѡ҆ставлѧ́етсѧ . =та́же , сти́хъ :
б=л҃же́ни ꙗ҆́же и҆збра̀ и҆ прїѧ́тъ ѧ҆̀ гдⷭ҇ь . =и҆= гл҃е́мъ сѣда́льнꙋ
пᲂко́йнꙋ , гла́сꙋ . сла́ва , и҆ ны́нѣ , боⷢ҇ , втᲂры́и . =та́же , каѳи́сма ,
з҃і , н=епᲂро́чны пᲂе́мъ , со блгⷭ҇ве́нъ є҆сѝ гдⷭ҇и , на́ гласъ , в҃ .
раздѣлѧ́емъ же каѳи́смꙋ на́ двᲂе . насредѝ непᲂро́чныхъ . ~по а҃ , статїѝ
не гл҃емъ , сла́ва , и҆ ны́нѣ , ~но пᲂе́мъ , по кᲂнцы̀ . ~Ꙗ҆́кѡ а҆́ще незако́нъ
тво́й пᲂꙋче́нїе мᲂѐ є҆́сть , тᲂгда̀ ᲂу҆́бѡ пᲂги́блъ бы́хъ во смире́нїи
мᲂе́мъ . во́ вѣки незабꙋ́дꙋ ѡ҆правда́нїи твᲂи́хъ , ꙗ҆́кѡ в̾ ни́хъ живи́лъ мѧ
є҆сѝ . гⷤ . =и҆ твᲂри́тъ і҆єре́й є҆ктенїю̀ : п=а́ки и҆ па́ки ми́рᲂмъ гдⷭ҇ꙋ
пᲂмо́лимсѧ . ~є҆щѐ мо́лимсѧ ѡ҆ пᲂко́и бл҃же́нныѧ па́мѧти , и҆ ѡ҆ ѡ҆ставле́нїи
сᲂгрѣше́нїи , всѣ́хъ пре́же ᲂу҆со́пшихъ , прⷭ҇нѡ пᲂмина́емыхъ ра́бъ твᲂи́хъ .
~Стѣ́йшихъ вселе́нскихъ патрїа́рхъ . правᲂсла́вныхъ цр҃е́й и҆ цр҃цъ .
преѡ҆сщ҃е́нныхъ митрᲂпᲂли́тѡвъ . бл҃гᲂвѣ́рныхъ вели́кихъ кнѧзе́й и҆ кнѧги́нь .
бг҃ᲂлюби́выхъ а҆рхїє҆пкⷭ҇пѡвъ , є҆пкⷭ҇пѡвъ . бл҃гᲂчести́выхъ кнѧзе́й и҆
кнѧги́нь . сщ҃е́нныхъ а҆рхи́мандритѡвъ и҆ и҆гꙋ́менѡвъ , и҆ всегѡ̀
сщ҃е́нническагѡ и҆ и҆́нᲂческагѡ чи́на . пра́ѻ҆ц҃ъ и҆ ѻ҆ц҃ъ , и҆ бра́тїи
на́шихъ . и҆ и҆́же здѣ̀ лежа́щихъ , и҆ по всю́дꙋ правᲂсла́вныхъ хрⷭ҇тїа́нъ .
=ѡ҆= прᲂсти́ти и҆́мъ всѧ́кѡ сᲂгрѣше́нїе , во́льнᲂе и҆ нево́льнᲂе . ꙗ҆́кѡ
да гдⷭ҇ь бг҃ъ на́шъ ᲂу҆чини́тъ дꙋ́ши и҆́хъ , в̾ мѣ́стѣ свѣ́тлѣ , в̾ мѣ́стѣ
зла́чнѣ , в̾ мѣ́стѣ пᲂко́йнѣ . в̾ нѣ́дрѣхъ а҆враа́ма , и҆ и҆саа́ка , и҆
і҆а́кѡва . ~млⷭ҇ть бж҃їю и҆ црⷭ҇тво нбⷭ҇нᲂе , и҆ ѡ҆ставле́нїе грѣхо́въ
и҆спрᲂси́вше тѣ́мъ , са́ми себѣ̀ и҆ дрꙋ́гъ дрꙋ́гꙋ , и҆ ве́сь живо́тъ на́шъ
хрⷭ҇тꙋ̀ бг҃ꙋ предади́мъ . =та́же , вᲂз̾гла́съ : ꙗ҆́=кѡ ты̀ є҆сѝ вᲂскрⷭ҇нїе и҆
живо́тъ , и҆ пᲂко́й ᲂу҆со́пшихъ ра́бъ твᲂи́хъ , и҆́же здѣ̀ лежа́щихъ , и҆
по всю́дꙋ правᲂсла́вныхъ хрⷭ҇тїа́нъ , хрⷭ҇тѐ бж҃е на́шъ . и҆ тебѣ̀ сла́вꙋ
вᲂз̾сыла́емъ со без̾нача́льнымъ тѝ ѻ҆ц҃е́мъ , и҆ съ прест҃ы́мъ бл҃ги́мъ , и҆
живᲂтвᲂрѧ́щимъ ти дх҃ᲂмъ , ны́нѣ и҆ прⷭ҇нѡ и҆ во́ вѣки вѣко́мъ , а҆ми́нь .
=та́же , пᲂе́мъ , дрꙋгꙋ́ю пᲂлᲂви́нꙋ . т=во́й є҆́смь а҆́зъ спаси́ мѧ .
=на кᲂне́цъ , гл҃емъ : ж=ива̀ бꙋ́детъ дш҃а мᲂѧ̀ , гⷤ . =таⷤ , б=лгⷭ҇ве́нъ є҆сѝ
гдⷭ҇и наꙋчѝ на́съ ѡ҆правда́нїемъ твᲂи́мъ . =и҆ пᲂе́мъ , трᲂпарѝ ,
за ᲂу҆пᲂко́й . с=т҃ы́хъ ли́къ ѡ҆брѣ́те и҆сто́чникъ . =и҆ =по ни́хъ
дїа́кᲂнства . гл҃етъ і҆єре́й , прежерече́ннаѧ за ᲂу҆пᲂко́й , и҆ пᲂмина́етъ
всѣ́хъ ᲂу҆со́пшихъ ѻ҆ц҃ъ и҆ бра́тїи на́шихъ . ~мы́ же гл҃емъ , гдⷭ҇и
пᲂми́лꙋй , м҃ , до́ндеже скᲂнча́етъ і҆єре́й , пᲂмѧ́нникъ . =и҆ по се́мъ гл҃етъ
мл҃твꙋ в̾ та́й : б=ж҃е дх҃ᲂво́мъ и҆ всѧ́кᲂй . =и҆ по вᲂз̾гла́сѣ , сѣда́ленъ ,
гла́съ , є҃ . п=ᲂко́й сп҃се на́шъ . =сла́ва , и҆ ны́нѣ , боⷢ҇ . и҆́=же ѿ дв҃ы
вᲂсїѧ́выи ми́рꙋ . =ѱл҃о́мъ , н҃ . п=ᲂми́лꙋй мѧ бж҃е . ~Кано́нъ , ст҃о́мꙋ
в̾ минѣ́и , со и҆рмᲂсо́мъ , на́ ѕ҃ . и҆ ст҃о́мꙋ є҆го́же храмъ , на д҃ . и҆
во ѻ҆ктаи , на д҃ . кано́нъ первыи . =по г҃ , пѣ́сни ,= сѣдаленъ , в̾ минѣ́и
ст҃о́мꙋ . =по ѕ҃ , пѣ́сни ,= кᲂнда́къ , гла́съ , и҃ . со ст҃ы́ми пᲂко́й , и҆
и҆́кᲂсъ . =по ѳ҃ , пѣ́сни . д=ᲂсто́йнѡ є҆́сть . =и҆= пᲂкло́нъ до землѝ .
~є҆ктенїѧ̀ . =та́же , с=вѣти́ленъ , гла́сꙋ . ~не́бо ѕвѣзда́ми ᲂу҆краше́и . ~на
хвали́тѣхъ , стихѣ́ры мч҃нчны , д҃ . и҆ заꙋпᲂко́инъ . сла́ва , и҆ ны́нѣ , боⷢ҇ .
~на стихо́внѣ стⷯры , за ᲂу҆пᲂко́й , ки́ръ ѳеѡ́фана . сла́ва , и҆ нн҃ѣ , боⷢ҇ .
=та́же , б=л҃го є҆́сть и҆спᲂвѣ́датисѧ гдⷭ҇ви . ~трⷭ҇то́е , и҆ по ѻ҆́ч҃е на́шъ .
=трᲂпа́рь : а҆=пⷭ҇ли пррⷪ҇цы и҆ мч҃нцы . =сла́ва . п=ᲂмѧнѝ гдⷭ҇и ꙗ҆́кѡ бл҃гъ .
=и҆ ны́нѣ , боⷢ҇ , м=т҃и ст҃а́ѧ . =и҆= є҆ктенїѧ̀ . =и҆ гл҃етъ , і҆єре́й :
с=ы́и блгⷭ҇ве́нъ бг҃ъ на́шъ . =и҆= та́кѡ . =и҆= ѿпꙋ́стъ . =та́же , ч=а́съ , а҃ .
=и҆= и҆схᲂже́нїе в̾ притво́ръ . =и҆= кᲂне́чныи ѿпꙋ́стъ . ~на ча́сѣхъ трᲂпа́рь :
~а҆пⷭ҇ли прᲂро́цы и҆ мч҃нцы . =сла́ва . п=ᲂмѧнѝ гдⷭ҇и ꙗ҆́кѡ бл҃гъ . =и҆ ны́нѣ ,
боⷢ҇ , ч=асо́въ . и҆ по ѻ҆́ч҃е на́шъ , =кᲂнда́къ , с=о ст҃ы́ми пᲂко́й .
сла́ва , и҆ ны́нѣ , кᲂнда́къ , бцⷣѣ . взбра́ннᲂй вᲂево́дѣ . ~на литꙋргі́и ,=
б=л҃же́нна во ѻ҆кта́и , на́ ѕ҃ . ~по вхо́дѣ трᲂпарѝ : ~а҆пⷭ҇ли пррⷪ҇цы и҆
мч҃нцы . ~пᲂмѧнѝ гдⷭ҇и ꙗ҆́кѡ бл҃гъ .= с=ла́ва , кᲂнда́къ , ~со ст҃ы́ми
пᲂко́й . =и҆ =ны́нѣ , боⷢ҇ .= т=ебѐ стѣ́нꙋ и҆ прибѣ́жище . ~прᲂки́менъ ,
гла́съ , ѕ҃ . ~весели́тесѧ ѡ҆́ гдⷭ҇ѣ , и҆ ра́дꙋйтесѧ пра́веднїи . =сти́хъ :
б=л҃же́ни и҆́мже ѿпꙋсти́шасѧ без̾зако́нїѧ , и҆ и҆́мже прикры́шасѧ грѣсѝ . ~за
ᲂу҆пᲂко́й , прᲂки́менъ , дш҃а и҆́хъ во бл҃ги́хъ вᲂдвᲂрѧ́тсѧ . ~а҆пⷭ҇лъ ,
сꙋбо́та рѧ́дъ . ~дрꙋгі́и за ᲂу҆пᲂко́й . =а҆ллилꙋ́їѧ , гла́съ , и҃ . в=ᲂзва́ша
пра́веднїи , и҆ гдⷭ҇ь ᲂу҆слы́ша и҆́хъ . =сти́хъ : б=л҃же́ни ꙗ҆́же и҆збра̀ , и҆
прїѧ́тъ ѧ҆̀ гдⷭ҇ь . ~є҆ѵⷢ҇а́лїе сꙋбо́та рѧ́дꙋ . =и҆= дрꙋго́е заꙋпᲂко́й .
=прича́стенъ , р=а́дꙋйтесѧ пра́веднїи ѡ҆́ гдⷭ҇ѣ . =и҆ дрꙋгі́и , з=аꙋпᲂко́й ,
~бл҃же́ни ꙗ҆́же и҆збра̀ , и҆ прїѧ́тъ ѧ҆̀ гдⷭ҇ь . па́мѧть и҆́хъ ѿ́ рᲂдъ
в̾ ро́дъ . а҆ллилꙋ́їѧ .

П=ᲂдᲂба́етъ вѣ́дати , ꙗ҆́=кѡ а҆́ще прилꙋчи́тсѧ в̾ сꙋбо́тꙋ ,
пред̾пра́зднество , и҆лѝ пᲂпра́зднество , и҆ ст҃ы́и и҆мѣ́ѧи , литꙋргі́ю , и҆
пѣ́снь , на литꙋргі́и , бл҃же́нна пра́здникꙋ на д҃ . и҆ ст҃о́мꙋ , на д҃ . По
вхо́дѣ , трᲂпа́ри ст҃о́мꙋ , и҆ заꙋпᲂко́й . сла́ва , кᲂнда́къ , ст҃о́мꙋ . и҆
ны́нѣ , кᲂнда́къ , пра́здникꙋ . прᲂки́менъ , а҆пⷭ҇лъ , а҆ллилꙋ́їѧ ,
є҆ѵⷢ҇а́лїе , прича́стенъ , пре́же ст҃о́мꙋ . =та́же , з=аꙋпᲂко́й . ~а҆́щели
не и҆́мать ст҃ы́и литꙋргі́и , и҆ пᲂе́мъ , бл҃же́нны , пѣ́снь , пра́здникꙋ ,
на д҃ . и҆ во ѻ҆кта́и гла́сꙋ на д҃ . и҆ про́чаѧ , слꙋ́жба , литꙋргі́и , ꙗ҆́кᲂже
написа́сѧ .

П=ᲂдᲂба́етъ вѣ́дати , ѡ҆ є҆́же ка́кѡ быва́етъ ѡ҆ ᲂу҆со́пшихъ вᲂслѣ́дᲂванїю .
в̾ пѧто́къ , ве́черъ . п=о ѿпꙋще́нїи вече́рни , ѡ҆бо́лкшꙋсѧ сщ҃е́нникꙋ
въ фело́нь . и҆ прїе́мшꙋ кади́ло и҆ ѳимїа́нъ , и҆схо́дитъ в̾ притво́ръ .
пред̾ и҆дꙋ́щꙋ є҆мꙋ̀ параєклисїа́рхꙋ , со свѣ́щникᲂмъ . пᲂслѣ́дᲂваемъ же
по ни́хъ и҆ мы̀ . и҆ є҆гда̀ прїитѝ є҆мꙋ̀ в̾ притво́ръ , пред̾ ᲂу҆гᲂто́ванѣ же
бы́вши кꙋтїѝ . =і҆єре́й же гл҃етъ : б=лгⷭ҇ве́нъ бг҃ъ на́шъ , всегда̀ и҆ ны́нѣ
и҆ прⷭ҇нѡ и҆ во́ вѣки вѣко́мъ . кадѧ̀ над̾ кꙋтїе́ю крⷭ҇тᲂѡ҆бра́зно . =мы́же
гл҃емъ : т=рист҃о́е , и҆ по ѻ҆́ч҃е на́шъ .= і҆єре́й , вᲂз̾гла́съ : ꙗ҆́=кѡ твᲂѐ
є҆́сть црⷭ҇тво . =та́же , г=дⷭ҇и пᲂми́лꙋй , в҃і . =сла́ва , и҆ ны́нѣ .
п=рїиди́те пᲂклᲂни́мсѧ , гⷤ . =и҆ гл҃емъ , ѱало́мъ , ч҃ . ж=ивы́и в̾ по́мᲂщи
вы́шнѧгѡ . =и҆ по кᲂнцѣ̀ є҆гѡ̀ , сла́ва , и҆ ны́нѣ , а҆=ллилꙋ́їѧ , гⷤ . =и҆
быва́етъ , є҆ктенїѧ̀ пᲂко́йна : м=и́рᲂмъ гдⷭ҇ꙋ пᲂмо́лимсѧ . =ѡ҆= свы́шнѣмъ
ми́рѣ , и҆ ѡ҆ спасе́нїи дꙋ́шъ на́шихъ , гдⷭ҇ꙋ пᲂмо́лимсѧ . =ѡ҆= ѡ҆ставле́нїи
сᲂгрѣше́нїи и҆́же во бл҃же́ннѣй па́мѧти преста́вльшихсѧ , гдⷭ҇ꙋ пᲂмо́лимсѧ .
=ѡ҆= приснᲂпа́мѧтныхъ рабѣ́хъ бж҃їихъ , =і҆мⷬ҇къ ,= пᲂко́ѧ тишины̀ бл҃же́нныѧ
па́мѧти и҆́хъ , гдⷭ҇ꙋ пᲂмо́лимсѧ .= ѡ҆= прᲂсти́ти и҆́мъ всѧ́ко прегрѣше́нїе
во́льнᲂе и҆ нево́льнᲂе , гдⷭ҇ꙋ пᲂмо́лимсѧ . =ѡ҆= не ѡ҆сꙋже́нымъ пред̾ста́ти ,
ᲂу҆стра́шнагѡ престо́ла гдⷭ҇а сла́вы , гдⷭ҇ꙋ пᲂмо́лимсѧ . =ѡ҆= пла́чꙋщихъ и҆
бᲂлѣ́знꙋющихъ , є҆́же ча́ющихъ хрⷭ҇то́ва ᲂу҆тѣше́нїѧ , гдⷭ҇ꙋ пᲂмо́лимсѧ . =ѡ҆=
ѿпꙋсти́тисѧ и҆́мъ ѿ всѧ́кїѧ бᲂлѣ́зни , и҆ печа́ли и҆ вᲂз̾дыха́нїѧ , и҆
всели́ти и҆́хъ , и҆дѣ́же присѣща́етъ свѣ́тъ лица̀ твᲂегѡ̀ , гдⷭ҇ꙋ пᲂмо́лимсѧ .
~ꙗ҆́кѡ да гдⷭ҇ь бг҃ъ на́шъ ᲂу҆чини́тъ дш҃а и҆́хъ , в̾ мѣ́стѣ свѣ́тлѣ , в̾ мѣ́стѣ
зла́чнѣ , в̾ мѣ́стѣ пᲂко́йнѣ , и҆дѣ́же всѝ пра́веднїи пребыва́ютъ , гдⷭ҇ꙋ
пᲂмо́лимсѧ .= ѡ҆= причте́нїи и҆́хъ на ло́нѣ а҆враа́ма , и҆ и҆саа́ка , и҆
і҆а́кѡва , гдⷭ҇ꙋ пᲂмо́лимсѧ . =ѡ҆= и҆зба́витисѧ на́мъ ѿ всѧ́кїѧ ско́рби гнѣ́ва
и҆ нꙋ́жди , гдⷭ҇ꙋ пᲂмо́лимсѧ . ~застꙋпѝ спасѝ пᲂми́лꙋй , и҆ сᲂхранѝ на́съ
бж҃е свᲂе́ю бл҃гᲂда́тїю , гдⷭ҇ꙋ пᲂмо́лимсѧ . ~ми́лᲂсть бж҃їю и҆ црⷭ҇тво
нбⷭ҇нᲂе , и҆ ѡ҆ставле́нїе грѣхо́въ и҆спрᲂси́вше тѣ́мъ , и҆ са́ми себѣ̀ дрꙋ́гъ
дрꙋ́гꙋ , и҆ ве́сь живо́тъ на́шъ хрⷭ҇тꙋ̀ бг҃ꙋ предади́мъ . =мы́же : т=ебѣ̀
гдⷭ҇и . =і҆єре́й , вᲂз̾гла́съ : ꙗ҆́=кѡ ты̀ є҆сѝ вᲂскрⷭ҇нїе и҆ живо́тъ , и҆
пᲂко́й ᲂу҆со́пшихъ ра́бъ твᲂи́хъ при́снѡ пᲂмина́емыхъ сᲂзда́телей , ѻ҆ц҃ъ и҆
бра́тїи на́шихъ , и҆́же здѣ̀ лежа́щихъ , и҆ по всю́дꙋ правᲂсла́вныхъ
хрⷭ҇тїа́нъ , хрⷭ҇тѐ бж҃е на́шъ . и҆ тебѣ̀ сла́вꙋ вᲂз̾сыла́емъ ,
со без̾нача́льнымъ тѝ ѻ҆ц҃е́мъ , и҆ съ прест҃ы́мъ бл҃ги́мъ , и҆ живᲂтвᲂрѧ́щимъ
тѝ дх҃ᲂмъ , нн҃ѣ и҆ прⷭ҇нѡ и҆ во́ вѣки вѣко́мъ , а҆ми́нь . =та́же ,
а҆=ллилꙋ́їѧ , гⷤ . =на́ гласъ , и҃ . гл҃емъ , стихѝ сїѧ̀ . сти́хъ , а҃ .
б=л҃же́ни ꙗ҆́же и҆збра̀ , и҆ прїѧ́тъ ѧ҆̀ гдⷭ҇ь . =сти́хъ , в҃ . п=а́мѧть и҆́хъ
въ ро́дъ и҆ ро́дъ . =сти́хъ , г҃ . д=ш҃а и҆́хъ во бл҃ги́хъ вᲂдвᲂрѧ́тсѧ .

=трᲂпа́рь , гла́съ , и҃ .= ~И҆́же глꙋбина́ми мꙋ́дрᲂсти , чл҃кᲂлю́бнѣ всѧ̀
стро́ѧ , и҆ є҆́же на по́льзꙋ всѣ́мъ пᲂдава́ѧ , є҆ди́не сᲂдѣ́телю , пᲂко́й гдⷭ҇и
дш҃а ра́бъ свᲂи́хъ . на тѧ́ бо ᲂу҆пᲂва́нїе вᲂзлᲂжи́ша , твᲂрца̀ и҆ зижди́телѧ
и҆ бг҃а на́шегѡ . =два́жды . сла́ва , и҆ ны́нѣ , боⷢ҇ . Т=ебѐ гра́дъ и҆
приста́нище и҆́мамы , и҆ мл҃твеницꙋ бл҃гᲂпрїѧ́тнꙋ , к̾ ро́ждьшемꙋсѧ и҆з̾ тебѐ
бг҃ꙋ , бцⷣе без̾невѣ́стнаѧ вѣ́рнымъ спасе́нїе .

=пᲂсе́мъ , каѳи́сма : б=л҃же́ни непᲂро́чнїи . ~пᲂе́мъ и҆́хъ , на́ гласъ ,
є҃ . =припѣ́въ . б=л҃гᲂслᲂве́нъ є҆сѝ гдⷭ҇и . ~нѣ́цыи же пᲂю́тъ := п=ᲂмѧнѝ
гдⷭ҇и дш҃а ра́бъ свᲂи́хъ . =та́же , н=ачина́етъ пе́рвыи ли́къ := б=л҃же́ни
непᲂро́чнїи . ~дрꙋгі́и же ли́къ , в҃ , сти́хъ , =и҆= по́ рѧдꙋ про́чїѧ стихѝ ,
ѻ҆́ба ли́ка . раздѣлѧ́емъ же , на́ двѣ статїѝ . по пе́рвᲂй статїѝ
не глаго́лемъ , сла́ва , и҆ ны́нѣ , но а҆́бїе се́й сти́хъ , ~ꙗ҆́кѡ а҆́ще
незако́нъ тво́й пᲂꙋче́нїе мᲂѐ є҆́сть , тᲂгда̀ ᲂу҆́бѡ пᲂги́блъ бы́хъ
во смире́нїи мᲂе́мъ . во́ вѣки незабꙋ́дꙋ ѡ҆правда́нїи твᲂи́хъ , ꙗ҆́кѡ в̾ ни́хъ
живи́лъ мѧ є҆сѝ .= гⷤ , г=л҃емъ . =та́же , і҆єре́й , є҆ктенїю̀ : п=а́ки и҆
па́ки , ми́рᲂмъ гдⷭ҇ꙋ пᲂмо́лимсѧ . ~є҆щѐ мо́лимсѧ ѡ҆ ѡ҆ставле́нїи
сᲂгрѣше́нїи , и҆́же во бл҃же́ннѣй па́мѧти преста́вльшихсѧ прⷭ҇нᲂпᲂмина́емыхъ
ра́бъ свᲂи́хъ , =і҆мⷬ҇къ .= =ѡ҆ =прᲂсти́ти и҆́мъ всѧ́ко сᲂгрѣше́нїе , во́льнᲂе
и҆ нево́льнᲂе . ~ꙗ҆́кѡ да гдⷭ҇ь бг҃ъ на́шъ ᲂу҆чини́тъ дш҃а и҆́хъ , в̾ мѣ́стѣ
свѣ́тлѣ , в̾ мѣ́стѣ зла́чнѣ , в̾ мѣ́стѣ пᲂко́йнѣ , в̾ нѣ́дрѣхъ а҆враа́ма , и҆
и҆саа́ка , и҆ і҆а́кѡва . ~ми́лᲂсть бж҃їю и҆ црⷭ҇тво нбⷭ҇нᲂе , и҆ ѡ҆ставле́нїе
грѣхо́въ и҆спрᲂси́вше тѣ́мъ , и҆ са́ми себѣ̀ и҆ дрꙋ́гъ дрꙋ́гꙋ , и҆ ве́сь живо́тъ
на́шъ хрⷭ҇тꙋ̀ бг҃ꙋ предади́мъ . =мы́же : т=ебѣ̀ гдⷭ҇и . =та́же мл҃тва ,
в̾ та́й , гл҃емаѧ ѿ і҆єре́ѧ : г=дⷭ҇ꙋ пᲂмо́лимсѧ . =мы́же := ~гдⷭ҇и пᲂмилꙋй ,
м҃ . =дᲂко́лѣ и҆з̾гл҃етъ , і҆єре́й , мл҃твꙋ сїю̀ в̾ та́й := ~Бж҃е дх҃ᲂво́мъ
и҆ всѧ́кᲂй пло́ти , и҆́же сме́рть пᲂпра́въ , и҆ дїа́вᲂла ᲂу҆праздни́въ , и҆
жи́знь всемꙋ̀ ми́рꙋ дарᲂва́въ , са́мъ гдⷭ҇и пᲂко́й дш҃а ра́бъ свᲂи́хъ ,
=і҆мⷬ҇къ ,= в̾ мѣ́стѣ свѣ́тлѣ , в̾ мѣ́стѣ зла́чнѣ , в̾ мѣ́стѣ пᲂко́йнѣ .
ѿ ню́дꙋже ѿбѣжѐ бᲂлѣ́знь печа́ль и҆ вᲂздыха́нїе . и҆ всѧ́ко прегрѣше́нїе ,
во́льнᲂе и҆ нево́льнᲂе сᲂдѣ́ѧннᲂе и҆́ми , сло́вᲂмъ и҆ дѣ́лᲂмъ , и҆
пᲂмышле́нїемъ , ꙗ҆́кѡ бл҃гъ и҆ чл҃кᲂлю́бецъ прᲂстѝ . ꙗ҆́кѡ нѣ́сть чл҃ка и҆́же
жи́въ бы́сть , и҆ к̾ тебѣ̀ несᲂгрѣшѝ . ты́ бо є҆ди́нъ всѧ́кᲂгѡ грѣха̀ крᲂмѣ̀
є҆сѝ . пра́вда твᲂѧ̀ , пра́вда во́ вѣки , и҆ сло́во твᲂѐ и҆́стина .
=вᲂз̾гла́съ : ꙗ҆́=кѡ ты̀ є҆сѝ вᲂскрⷭ҇нїе и҆ живо́тъ , и҆ пᲂко́й ᲂу҆со́пшимъ
рабо́мъ твᲂи́мъ хрⷭ҇тѐ бж҃е на́шъ . и҆ тебѣ̀ сла́вꙋ вᲂз̾сыла́емъ ,
со без̾нача́льнымъ тѝ ѻ҆ц҃е́мъ , и҆ съ прест҃ы́мъ бл҃ги́мъ , и҆ живᲂтвᲂрѧ́щимъ
тѝ дх҃ᲂмъ , нн҃ѣ и҆ при́снѡ и҆ во́ вѣки вѣко́мъ . =мы́же : а҆=ми́нь .= та́же ,
н=ачина́етъ , втᲂры́и ли́къ : ~тво́й є҆́смь а҆́зъ спаси́ мѧ . =припѣ́въ :
ᲂу҆=пᲂко́й гдⷭ҇и дш҃а ра́бъ свᲂи́хъ . по́ рѧдꙋ , ѻ҆́ба ли́ка , и҆ про́чїѧ
стихѝ . на кᲂнцѣ́ же гл҃емъ , =сти́хъ : ж=ива̀ бꙋ́детъ дш҃а мᲂѧ̀ ,= гⷤ ,
до кᲂнца̀ .=

=та́же , трᲂпарѝ за ᲂу҆пᲂко́й . пᲂе́мъ , на́ гласъ , є҃ . =п=рипѣ́въ :
бл҃гᲂслᲂве́нъ є҆сѝ гдⷭ҇и наꙋчѝ на́съ ѡ҆правда́нїемъ твᲂи́мъ . С=т҃ы́хъ ли́къ
ѡ҆бре́те и҆́стᲂчникъ жи́зни , и҆ две́рь ра́йскꙋю , ѡ҆брѧ́щꙋ и҆ а҆́зъ пꙋ́ть
пᲂкаѧ́нїемъ . пᲂги́бшее ѻ҆вча̀ а҆́зъ є҆́смь , призᲂви́ мѧ сп҃се , и҆ спаси́
мѧ .= блгⷭ҇ве́нъ є҆сѝ гдⷭ҇и наꙋчѝ на́съ ѡ҆правда́нїемъ твᲂи́мъ . И҆́=же
дла́нїю ѿ небы́тїѧ сᲂзда́выи мѧ , и҆ ѻ҆́бразᲂмъ свᲂи́мъ бжⷭ҇твенымъ пᲂче́тъ .
престꙋпле́нїемъ же за́пᲂвѣди , па́ки вᲂз̾врати́ мѧ в̾ зе́млю , ѿ неѧ́же взѧ́тъ
бы́хъ . и҆ на пᲂдо́бствїе вᲂз̾веде́ мѧ , и҆ дре́внею дᲂбро́тᲂю ᲂу҆краси́въ
мѧ .= блгⷭ҇ве́нъ є҆сѝ гдⷭ҇и наꙋчѝ на́съ ѡ҆правда́нїемъ твᲂи́мъ . Ѻ҆́=бразъ
є҆́смь не и҆зрече́нныѧ сла́вы твᲂеѧ̀ , а҆́ще и҆ ꙗ҆́звы нᲂшꙋ̀ сᲂгреше́нїѧ , но
ᲂу҆ще́дри свᲂѐ сᲂзда́нїе влⷣко , и҆ ѡ҆чи́сти свᲂи́мъ млрⷭ҇дїемъ , и҆
жела́емᲂе ѻ҆те́чество пᲂда́ждь ми , и҆ раю̀ па́ки сᲂтвᲂри́ мѧ жи́телѧ .
=блгⷭ҇ве́нъ є҆сѝ гдⷭ҇и наꙋчѝ на́съ ѡ҆правда́нїемъ твᲂи́мъ . И҆́=же в̾ пꙋ́тъ
ᲂу҆́зкїи , и҆ приско́рбныи хᲂди́вшїи , и҆ всѝ и҆́же в̾ житїѝ , крⷭ҇тъ ꙗ҆́кѡ
ꙗ҆ре́мъ на ра́мо взе́мшїи , и҆ мнѣ̀ пᲂслѣ́дᲂвавше вѣ́рᲂю , прїиди́те и҆
прїими́те , ꙗ҆́же ᲂу҆гᲂто́вахъ ва́мъ по́чести , вѣнцы̀ нбⷭ҇ныѧ . =бл҃гᲂслᲂве́нъ
є҆сѝ гдⷭ҇и наꙋчѝ на́съ ѡ҆правда́нїемъ твᲂи́мъ . И҆́=же а҆́гньца бж҃їѧ
прᲂпᲂвѣ́давше , и҆ закла́ни бы́вше ꙗ҆́кѡ а҆́гньцы , и҆ къ жи́зни и҆́стиннѣй
ст҃і́и преста́вльшесѧ , тᲂмꙋ̀ прилѣ́жнѡ мч҃нцы мᲂли́тесѧ , сᲂгрешѣ́нїемъ
разрѣше́нїе на́мъ дарᲂва́ти . =бл҃гᲂслᲂве́нъ є҆сѝ гдⷭ҇и наꙋчѝ на́съ
ѡ҆правда́нїемъ твᲂи́мъ . П=ᲂко́й бж҃е рабы̀ свᲂѧ̀ , и҆ ᲂу҆чинѝ и҆́хъ
в̾ раѝ , и҆дѣ́же ли́цы ст҃ы́хъ ти гдⷭ҇и , а҆ пра́веднїи ꙗ҆́кѡ свѣти́ла
сїѧ́ютъ , ᲂу҆со́пшїѧ рабы̀ свᲂѧ̀ пᲂко́й , презрѧ̀ и҆́мъ всѧ̀ сᲂгрѣше́нїѧ .
=сла́ва . Т=рисвѣ́тлагѡ є҆ди́нагѡ бжⷭ҇тва̀ , бл҃гᲂче́стнѡ пᲂе́мъ вᲂпїю́ще .
ст҃ъ є҆сѝ ѻ҆́ч҃е без̾нача́льне , сн҃е , и҆ ст҃ы́и д́ш҃е , прᲂсвѣтѝ на́съ
со́ страхᲂмъ вᲂпїю́щихъ тѝ , и҆ вѣ́рᲂю сла́вѧщихъ тѧ̀ , и҆ ѿ вѣ́чнагѡ ѻ҆гнѧ̀
и҆схитѝ . =и҆ ны́нѣ . Р=а́дꙋисѧ чи́стаѧ , ꙗ҆́же бг҃а пло́тїю без̾ се́мене
ро́ждьшаѧ , на спасе́нїе всѣ́мъ . и҆ ро́дъ чл҃ческїи ѡ҆бре́те тᲂбо́ю
спасе́нїе . и҆ тᲂбо́ю ра́й да ѡ҆брѧ́щемъ , бцⷣе чи́стаѧ и҆ бл҃гᲂслᲂве́наѧ .
=пᲂсе́мъ , а҆=ллилꙋ́їѧ , гⷤ . =та́же , є҆=ктенїѧ̀ . и҆ пᲂмина́етъ , і҆єре́й ,
ᲂу҆со́пшихъ по́ рѧдꙋ , ꙗ҆́кᲂже пре́же написа́сѧ пᲂсредѝ непᲂро́чныхъ . =и҆
гл҃емъ , сѣда́ленъ , пᲂко́йнꙋ . гла́съ , є҃ . П=ᲂко́й сп҃се на́шъ ,
с̾ пра́ведными рабы̀ свᲂѧ̀ , и҆ тѣ́хъ вселѝ во двᲂры̀ свᲂѧ̀ , ꙗ҆́кᲂже пи́шетъ ,
презрѧ̀ и҆́мъ всѧ̀ прегрѣше́нїѧ и҆́хъ ꙗ҆́кѡ бл҃гъ , во́льнаѧ и҆ нево́льнаѧ , и҆
всѧ̀ ꙗ҆́же в̾вѣ́дѣнїи , и҆ не в̾вѣ́дѣнїи чл҃кᲂлю́бче . =сла́ва , и҆ нн҃ѣ ,
боⷢ҇ . И҆́=же ѿ дв҃ы вᲂсїѧ́выи всемꙋ̀ ми́рꙋ хрⷭ҇тѐ бж҃е , и҆ сн҃ы свѣ́тꙋ тᲂѧ̀
ра́ди пᲂказа́выи , пᲂми́лꙋй на́съ . =та́же , ѱало́мъ , н҃ . п=ᲂми́лꙋй мѧ
бж҃е . =та́же , к=ано́нъ , во ѻ҆кта́и , ᲂу҆со́пшимъ , прѧ́мѡ гла́сꙋ , на д҃ .
~по г҃ , пѣ́сни , є҆ктенїѧ̀ . =и҆= пᲂмина́етъ , і҆єре́й , пре́же ᲂу҆со́пшихъ
по́рѧдꙋ , ꙗ҆́кᲂже предѝ рече́сѧ пᲂсредѝ непᲂро́чныхъ . =вᲂз̾гла́съ : ꙗ҆́=кѡ
ты̀ є҆сѝ вᲂскрⷭ҇нїе и҆ живо́тъ . =та́же , сѣда́льна , гла́съ , ѕ҃ .
В=ᲂи́стиннꙋ сꙋета̀ всѧ́ческаѧ . житїе́ бо сѐ , со́нъ и҆ сѣ́нь , и҆ всꙋ́е
мѧте́тсѧ всѧ́къ земнᲂро́дныи , ꙗ҆́кᲂже речѐ писа́нїе , а҆́ще и҆ ве́сь ми́ръ
прїѡбрѧ́щемъ , и҆ тᲂгда̀ во́ грᲂбъ всели́мсѧ , и҆дѣ́же кꙋ́пнѡ цари́ же и҆
ᲂу҆бо́зїи . тѣ́мже хрⷭ҇тѐ бж҃е , преста́вленыѧ пᲂко́й , ꙗ҆́кѡ чл҃кᲂлю́бецъ .
=сла́ва , и҆ ны́нѣ , боⷢ҇ . П=рест҃а́ѧ бцⷣе , во́ времѧ живᲂта̀ мᲂегѡ̀
не ѡ҆ста́ви менѐ , и҆ чл҃честѣй по́мᲂщи не в̾вѣ́ри менѐ , но сама́ мѧ
застꙋпѝ и҆ пᲂми́лꙋй мѧ .

~по ѕ҃ , пѣ́сни , и҆ є҆ктенїѧ̀ . ~пᲂмина́етъ і҆єре́й , пре́жде ᲂу҆со́пшихъ ,
ꙗ҆́кᲂже пре́же ᲂу҆каза́хᲂмъ . =и҆ вᲂз̾гла́съ : ꙗ҆́=кѡ ты̀ є҆сѝ вᲂскрⷭ҇нїе .
=та́же , кᲂнда́къ . гла́съ , и҃ . С=о ст҃ы́ми пᲂко́й хрⷭ҇тѐ дш҃а ра́бъ
свᲂи́хъ , и҆дѣ́же нѣ́сть бᲂлѣ́зни , ни печа́ли , ни вᲂздыха́нїѧ , но жи́знь
вѣ́чнаѧ . =и҆́кᲂсъ . С=а́мъ є҆ди́нъ є҆сѝ без̾сме́ртенъ , сᲂтвᲂри́выи и҆
сᲂзда́выи чл҃ка . тлѣ́ннїи и҆́же ѿ землѝ со́здани бы́хᲂмъ , и҆ в̾ зе́млю тꙋ́же
по́йдемъ , ꙗ҆́кᲂже пᲂвелѣ́лъ є҆сѝ , сᲂзда́выи мѧ и҆ ре́клъ ми , ꙗ҆́кѡ землѧ̀
є҆сѝ и҆ в̾ зе́млю па́ки по́йдеши , и҆дѣ́же всѝ земні́и ѿхо́димъ ,
над̾гро́бнᲂе рыда́нїе твᲂрѧ́ще , и҆ пᲂю́ще пѣ́снь а҆́нг҃льскꙋю , а҆ллилꙋ́їѧ .

~по ѳ҃ , пѣ́сни , глаго́летъ , і҆єре́й , ~бцⷣꙋ в̾ пѣ́снехъ вᲂзвѣли́чимъ .
=лю́дїе , д=ꙋ́си и҆ дш҃а пра́ведныхъ хва́лѧтъ тѧ̀ гдⷭ҇и . И҆ пᲂе́мъ ,
і҆рмо́съ , ѳ҃ ѧ , пѣ́сни . =таⷤ , т=рⷭ҇то́е , и҆ по ѻ҆́ч҃е на́шъ . =гл҃емъ ,
трᲂпарѝ сїѧ̀ . гла́съ , д҃ . С=о́ дꙋхи пра́ведными , скᲂнча́вшихсѧ дш҃а ра́бъ
твᲂи́хъ сп҃се пᲂко́й , сᲂхранѧ́ѧ и҆́хъ во бл҃же́ннѣй жи́зни , ꙗ҆́же ᲂу҆ тебѐ
чл҃кᲂлю́бче . ~Въ пᲂко́ищи твᲂе́мъ гдⷭ҇и , и҆дѣ́же всѝ ст҃і́и твᲂѝ
пᲂчива́ютъ , ᲂу҆со́пшихъ ра́бъ твᲂи́хъ пᲂко́й , ꙗ҆́кѡ є҆ди́нъ сы́и
чл҃кᲂлю́бецъ . =сла́ва . Т=ы̀ є҆сѝ бг҃ъ сᲂше́дыи во а҆́дъ , и҆ ᲂу҆́зы
ѡ҆кᲂва́нныхъ разрѣши́въ . и҆ нн҃ѣ ᲂу҆со́пшїѧ рабы̀ твᲂѧ̀ сп҃се пᲂко́й . =и҆
ны́нѣ . Є҆=ди́на чⷭ҇таѧ и҆ непᲂро́чнаѧ дв҃о , ꙗ҆́же бг҃а без̾ сѣ́мене
ро́ждьшаѧ , тᲂгѡ̀ мᲂлѝ спасти́сѧ дш҃а́мъ на́шимъ .

=та́же , і҆єре́й , є҆ктенїю̀ : п=ᲂми́лꙋй на́съ бж҃е по вели́цѣй млⷭ҇ти
твᲂе́й . =мы́ же , пᲂе́мъ : гдⷭ҇и пᲂми́лꙋй , трегꙋ́бꙋю .= ~є҆щѐ мо́лимсѧ
ѡ҆ ѡ҆ставле́нїи сᲂгрѣше́нїи , и҆́же во бл҃же́ннѣй па́мѧти преста́вльшихсѧ
прⷭ҇нᲂпᲂмина́емыхъ ра́бъ свᲂи́хъ , =і҆мⷬ҇къ .= =ѡ҆ =прᲂсти́ти и҆́мъ всѧ́ко
сᲂгрѣше́нїе , во́льнᲂе и҆ нево́льнᲂе . ~ꙗ҆́кѡ да гдⷭ҇ь бг҃ъ на́шъ ᲂу҆чини́тъ
дш҃а и҆́хъ , в̾ мѣ́стѣ свѣ́тлѣ , в̾ мѣ́стѣ зла́чнѣ , в̾ мѣ́стѣ пᲂко́йнѣ ,
в̾ нѣ́дрѣхъ а҆враа́ма , и҆ и҆саа́ка , и҆ і҆а́кѡва . ~ми́лᲂсть бж҃їю и҆ црⷭ҇тво
нбⷭ҇нᲂе , и҆ ѡ҆ставле́нїе грѣхо́въ и҆спрᲂси́вше тѣ́мъ , и҆ са́ми себѣ̀ и҆
дрꙋ́гъ дрꙋ́гꙋ , и҆ ве́сь живо́тъ на́шъ хрⷭ҇тꙋ̀ бг҃ꙋ предади́мъ . =мы́же : т=ебѣ̀
гдⷭ҇и . =та́же мл҃тва , в̾ та́й , гл҃емаѧ ѿ і҆єре́ѧ : г=дⷭ҇ꙋ пᲂмо́лимсѧ .
=мы́же := ~гдⷭ҇и пᲂмилꙋй , м҃ . =дᲂко́лѣ и҆з̾гл҃етъ , і҆єре́й , мл҃твꙋ сїю̀
в̾ та́й := ~Бж҃е дх҃ᲂвѡ́мъ и҆ всѧ́кᲂй пло́ти . и҆ пᲂмина́етъ и҆́же ѿ́ вѣка
ᲂу҆ме́ршихъ , ѻ҆ц҃ъ и҆ бра́тїю . на́шꙋ . и҆ сро́дникъ на́шихъ по́ плᲂти .
рᲂди́телей и҆ бра́тїи на́шихъ . и҆ всѣ́хъ по всю́дꙋ правᲂсла́вныхъ
хрⷭ҇тїа́нъ . и҆́же во бл҃гᲂче́стїи скᲂнча́вшихсѧ . =та́же , вᲂз̾гла́съ :
ꙗ҆́=кѡ ты̀ є҆сѝ вᲂскрⷭ҇нїе и҆ живо́тъ , и҆ пᲂко́й ᲂу҆со́пшимъ рабо́мъ твᲂи́мъ
хрⷭ҇тѐ бж҃е на́шъ . и҆ тебѣ̀ сла́вꙋ вᲂз̾сыла́емъ , со без̾нача́льнымъ тѝ
ѻ҆ц҃е́мъ , и҆ съ прест҃ы́мъ бл҃ги́мъ , и҆ живᲂтвᲂрѧ́щимъ тѝ дх҃ᲂмъ , нн҃ѣ и҆
прⷭ҇нѡ и҆ во́ вѣки вѣко́мъ . =мы́же : а҆=ми́нь .= гл҃етъ , і҆єре́й :
п=ремꙋ́дрᲂсть . =мы́же : ч=тⷭ҇нѣ́йшꙋю херꙋви́мъ . =і҆єре́й : с=ла́ва тебѣ̀
бж҃е на́шъ ᲂу҆пᲂва́нїе на́ше сла́ва тебѣ̀ . =мы́же : с=ла́ва , и҆ ны́нѣ , гдⷭ҇и
пᲂми́лꙋй , вⷤ , гдⷭ҇и бл҃гᲂслᲂвѝ . =і҆єре́й , ѿпꙋ́стъ . И҆́=же живы́ми и҆
ме́ртвыми ѡ҆блада́ѧи , хрⷭ҇то́съ и҆́стинныи бг҃ъ на́шъ , мл҃твами пречⷭ҇тыѧ
є҆гѡ̀ мт҃ре , и҆ всѣ́хъ ст҃ы́хъ , дш҃а пре́же ᲂу҆со́пшихъ прⷭ҇нᲂпᲂмина́емыхъ ,
бл҃же́нныхъ сᲂзда́телей , ѻ҆ц҃ъ и҆ бра́тїи на́шихъ , и҆́же здѣ̀ лежа́щихъ , и҆
по всю́дꙋ правᲂсла́вныхъ хрⷭ҇тїа́нъ , в̾ нѣ́дрѣхъ а҆враа́ма , и҆ и҆саа́ка , и҆
і҆а́кѡва , в̾ се́лѣхъ пра́ведныхъ ᲂу҆пᲂко́итъ . и҆ на́съ пᲂми́лꙋетъ , ꙗ҆́кѡ
бл҃гъ и҆ чл҃кᲂлю́бецъ . ~Сі́и же чи́нъ и҆ ᲂу҆ста́въ , пᲂдᲂба́етъ быва́ти во всѧ̀
пѧткѝ , ~ꙗ҆́вѣ ꙗ҆́кѡ въ ни́хже твᲂри́мъ па́мѧть , ᲂу҆со́пшимъ ѻ҆ц҃е́мъ , и҆
бра́тїѧмъ на́шимъ .

В=ъ пѧто́къ , ве́черъ . на гдⷭ҇и вᲂзва́хъ , стихѣ́ры , ст҃ы́мъ мч҃нкѡмъ , и҆
ст҃лемъ , и҆ прпⷣбнымъ , гла́съ , є҃ . поⷣ . р=а́дꙋйсѧ живᲂно́сныи .=
=з=апѣ́въ : ꙗ҆́кѡ ѿ тебѐ ѡ҆чище́нїе є҆́сть . П=ла́мень нече́стїѧ лю́тагѡ ,
страстᲂте́рпцы ᲂу҆гаси́ша , крᲂве́й свᲂи́хъ тече́нїемъ , бл҃гᲂче́стїѧ
свѣ́тлᲂсть в̾ ми́рѣ всѣ́мъ вᲂзже́гше мч҃нцы , бо́гиже лжеи҆мени́тыѧ и҆ тѣ́хъ
ѕлᲂво́нїѧ , и҆ хра́мы до кᲂнца̀ пᲂпали́ша , свѣ́тъ вᲂсїѧ́ша сꙋ́щимъ на землѝ
чи́стѣйшїи . и҆́мже и҆ прᲂсвѣща́еми , тмы̀ и҆збѣга́емъ безбо́жїѧ , и҆
пре́лести и҆́дᲂльскїѧ ᲂу҆клᲂнѧ́емсѧ , и҆ хрⷭ҇тꙋ̀ пᲂклᲂнѧ́емсѧ , пᲂдаю́щемꙋ
ми́рᲂви ве́лїю млⷭ҇ть .= С=лᲂвеса̀ є҆рети́къ ѕлᲂчести́выхъ , и҆ лᲂвле́нїѧ
ᲂу҆до́бь разрꙋши́вше , ѻ҆рꙋ́жницы ѻ҆ц҃а без̾нача́льнагѡ , сн҃а сᲂбез̾нача́льна ,
и҆ ст҃а́гѡ дх҃а бы́сте , в̾ трїе́хъ лицѣ́хъ є҆ди́ньствꙋ бжⷭ҇тва̀ , бл҃гᲂче́стно
мꙋ́дренѡ вѣ́рныхъ наꙋча́юще , и҆ ᲂу҆твержа́юще , правᲂсла́внꙋю про́пᲂвѣдь .
тѣ́мже и҆ бл҃жи́ми є҆стѐ па́стырїе всесщ҃е́ннїи , ꙗ҆́кѡ на па́житѣхъ
живᲂно́сныхъ хрⷭ҇то́во ста́до ᲂу҆пасо́сте , за́нь же всѧ̀ бᲂлѣ́зни и҆ напа́сти
мнᲂгᲂѡ҆бра́зныѧ претерпѣ́сте .= С=тра́сти плᲂтьскі́ѧ ᲂу҆до́бь до кᲂнца̀ пᲂпра̀ ,
пᲂдви́гшесѧ прпⷣбныхъ сᲂсло́вїе , властели́на ᲂу҆ма̀ дѣѧ́нїемъ дᲂбрᲂдѣ́телей
прїе́мше , и҆́мже бѣсо́вскїѧ всѧ̀ ко́зни пᲂбѣди́ша до́блественѣ , и҆
а҆́нг҃лѡмъ сᲂбесѣ́дницы ꙗ҆ви́шасѧ , ꙗ҆́кѡ беспло́тни пᲂжи́вше . с̾ ни́миже и҆
ны́нѣ ра́дꙋютсѧ в̾ вы́шнихъ ѻ҆би́телехъ , свѣ́тлѡ живꙋ́ще , и҆ хрⷭ҇тꙋ̀
пред̾стᲂѧ́тъ , ѿ негѡ̀ прᲂсѧ́ще , дш҃а́мъ на́шимъ дарᲂва́ти ве́лїю млⷭ҇ть .
=и҆́ны стихѣ́ры . гла́съ , то́йже . =з=апѣ́въ : ѿ всѣ́хъ без̾зако́нїи є҆гѡ̀ .
Щ=ито́мъ вѣ́ры ѡ҆бо́лкшесѧ , и҆ ѻ҆́бразᲂмъ кре́стнымъ себѐ ᲂу҆крѣ́пльше ,
к̾ мꙋ́камъ мꙋ́жески в̾да́шасѧ , и҆ дїа́вᲂлю гᲂрды́ню и҆ ле́сть ᲂу҆праздни́ша ,
ст҃і́и твᲂѝ гдⷭ҇и . тѣ́хъ мл҃твами ꙗ҆́кѡ всеси́льныи бг҃ъ , ми́рꙋ смире́нїе
низ̾пᲂслѝ , и҆ дш҃а́мъ на́шимъ ве́лїю млⷭ҇ть . =два́жды . Ѡ҆= земны́хъ всѣ́хъ
небре́гше , и҆ на мꙋ́ки мꙋ́жески дерзнꙋ́вше , бл҃же́нныхъ наде́ждъ
непᲂгрѣши́сте , но нбⷭ҇нᲂмꙋ црⷭ҇твїю наслѣ́дницы бы́сте , прехва́льнїи
мч҃нцы . и҆мꙋ́ще дерзнᲂве́нїе к̾ чл҃кᲂлю́бцꙋ бг҃ꙋ , ми́рꙋ смире́нїе прᲂси́те ,
и҆ дш҃а́мъ на́шимъ ве́лїю млⷭ҇ть .

=сла́ва , и҆ ны́нѣ , боⷢ҇ . В=ъ чермнѣ́мъ мо́ри , бракᲂнеи҆скꙋ́сныѧ невѣ́сты
ѻ҆́бразъ написа́сѧ дре́вле . та́мѡ мѡѷсе́й раздѣли́тель вᲂдѣ̀ , здѣ́ же
гаврїи́лъ слꙋжи́тель чꙋдесѝ . тᲂгда̀ глꙋбинꙋ̀ немо́крено ше́ствᲂвавъ і҆и҃ль ,
ны́нѣ же хрⷭ҇та̀ рᲂдѝ без̾ сѣ́мене дв҃аѧ . мо́ре по прᲂше́ствїи і҆и҃левѣ ,
пребы́сть непрᲂхᲂди́мо , непᲂро́чнаѧ же по ржⷭ҇твѣ̀ є҆мманꙋ́йлевѣ , пребы́сть
нетлѣ́нна . сы́и пре́жде сы́и , ꙗ҆вле́исѧ ꙗ҆́кѡ чл҃къ , бж҃е пᲂми́лꙋй на́съ .
=та́же , с=вѣ́тѣ ти́хїи . =прᲂки́менъ , дню̀ . та́же , с=пᲂдо́би гдⷭ҇и
в̾ ве́черъ се́й . =на стихо́внѣ , стихѣ́ры . гла́съ , є҃ . М=ᲂли́те за ны̀
ст҃і́и мч҃нцы , да и҆зба́вимсѧ ѿ без̾зако́нїи на́шихъ , ва́мъ бо дана̀ бы́сть
бл҃гᲂда́ть мᲂли́тисѧ ѡ҆ на́съ . ~Несы́тнᲂю любо́вїю дш҃и , хрⷭ҇та̀
не ѿверго́стесѧ ст҃і́и мч҃нцы , и҆́же разли́чныѧ ра́ны страсте́й претерпѣ́вше ,
мꙋчи́телемъ гᲂрды́ню низ̾лᲂжи́сте , непрекло́ннꙋ и҆ невреди́мꙋ вѣ́рꙋ
сᲂхра́ньше , на нб҃са̀ преста́вистесѧ . тѣ́мже и҆ дерзнᲂве́нїе и҆мꙋ́ще
к̾ немꙋ̀ , прᲂси́те дарᲂва́ти на́мъ ве́лїю млⷭ҇ть . =пᲂко́ин̾ . П=ᲂмѧнꙋ́хъ
пррⷪ҇ка вᲂпїю́ща , а҆́зъ є҆́смь землѧ̀ и҆ пе́пелъ . и҆ па́ки раз̾смᲂтри́хъ
во грᲂбѣ́хъ , и҆ ви́дѣхъ ко́сти ѡ҆бнаже́ны , и҆ рѣ́хъ ᲂу҆́бѡ , кто̀ є҆́сть цр҃ь
ли , и҆лѝ ни́щъ , и҆лѝ пра́ведникъ , и҆лѝ грѣ́шникъ . но ᲂу҆пᲂко́й гдⷭ҇и
съ пра́ведными рабы̀ свᲂѧ̀ . =сла́ва , и҆ ны́нѣ , бг҃ᲂро́диченъ .
Ѻ҆=бра́дᲂваннаѧ хᲂда́тайствꙋй свᲂи́ми мᲂльба́ми , и҆ и҆спрᲂсѝ дш҃а́мъ на́шимъ
мно́жество щедро́тъ , и҆ ѡ҆чище́нїе мно́гимъ сᲂгрѣше́нїемъ мо́лимсѧ .

=таⷤ , н=н҃ѣ ѿпꙋща́еши .= т=рⷭ҇то́е , и҆ по ѻ҆́ч҃е на́шъ . ~трᲂпа́рь ,
ст҃о́мꙋ .= с=ла́ва , и҆ ны́нѣ , боⷢ҇ , вᲂскрⷭ҇нъ , настᲂѧ́щаго гла́са .
~є҆ктенїѧ̀ . =и҆= ѿпꙋ́стъ .

В=ъ пѧто́къ , на па́вечерницѣ . кано́нъ мᲂле́бенъ , прест҃ѣ́й бцⷣѣ . гла́съ ,
є҃ . пѣ́снь , а҃ . і҆рмо́съ . К=ᲂнѧ̀ и҆ вса́дники в̾ мо́ри чермнѣ́мъ ,
сᲂкрꙋша́ѧи бра́ни мы́шцею высо́кᲂю , хрⷭ҇то́съ и҆стрѧ́слъ є҆́сть , і҆зра́илѧ же
спасѐ , пᲂбѣ́днꙋю пѣ́снь пᲂю́ща . =запѣ́въ : прест҃а́ѧ гжⷭ҇е бцⷣе спасѝ
на́съ . В=сѝ тѧ̀ чл҃честїи ро́ди хва́лѧтъ , ꙗ҆́кѡ дре́вле дв҃це пррⷪ҇чески
прᲂрекла̀ є҆сѝ , и҆ менѐ ᲂу҆́бѡ прїимѝ пᲂю́ща тѧ̀ влⷣчце , и҆ прᲂсвѣтѝ и҆
вразꙋмѝ . ~Притꙋпи́ла є҆сѝ сме́рти жа́ло , и҆ мирскі́и грѣ́хъ дв҃це ,
и҆́стиннꙋю ро́ждьши жи́знь . є҆ѧ́же ра́ди влⷣчце притꙋпѝ , страсте́й мᲂи́хъ
ѻ҆́стрыѧ стрѣ́лы в̾ско́рѣ . =сла́ва . Є҆=ди́на и҆спещре́на дв҃ческими рѧ́снами ,
ѿ́ вѣка ꙗ҆́вльшисѧ , смᲂко́внꙋю ри́зꙋ а҆да́мᲂвꙋ , ты̀ расто́ргла є҆сѝ . тѣ́мже
мѧ̀ ны́нѣ ѡ҆блѣцы̀ цѣлᲂмꙋ́дрїѧ ѻ҆де́жею мл҃твами твᲂи́ми . =и҆ ны́нѣ .
Б=ᲂга́тство и҆ бжⷭ҇твенꙋю сла́вꙋ , стѧжа́ша ᲂу҆́бѡ мно́ги дще́ри пре́же ꙗ҆́вѣ ,
но без̾ разсꙋже́нїѧ влⷣчце ты̀ всѣ́хъ превзы́де . тѣ́мже мѧ̀ ны́нѣ ѡ҆бᲂгатѝ ,
нбⷭ҇ными и҆ бжⷭ҇твеными бл҃гᲂда́тьми .

=пѣ́снь , г҃ . і҆рмо́съ . О=у҆тверже́и ни наче́мъ же зе́млю пᲂвелѣ́нїемъ
сѝ , и҆ распрᲂстранѝ не ѡ҆держи́мꙋю тѧгᲂтꙋ̀ , на недви́жимᲂмъ хрⷭ҇тѐ ка́мени
запᲂвѣде́й тѝ , цр҃квь свᲂю̀ ᲂу҆твердѝ , є҆ди́не бл҃же и҆ чл҃кᲂлю́бче .
~Глꙋбина̀ и҆ высᲂта̀ , в̾ тебѣ̀ пᲂзнава́шесѧ дв҃це пречⷭ҇таѧ , бж҃їѧ мꙋ́дрᲂсти
непᲂсти́жимыѧ , ѿ твᲂи́хъ лᲂже́снъ ро́ждьшисѧ , є҆ю́же глꙋбины̀ се́рдца мᲂегѡ̀
и҆зба́ви , мꙋдрᲂва́нїи ѕмїи́ныхъ . ~И҆́же пре́жде перна́тыѧ , и҆ га́ды ,
ѿ вᲂды̀ сᲂста́вилъ є҆сѝ сло́вᲂмъ , несꙋ́щаѧ пре́жде . ты̀ а҆́бїе хрⷭ҇тѐ
ѿ́ крᲂви чⷭ҇тыѧ дв҃ы , бжⷭ҇твенагѡ тѝ вᲂплᲂще́нїѧ ѻ҆де́жꙋ стра́шнꙋ ᲂу҆стро́илъ
є҆сѝ . =сла́ва . Т=ы̀ є҆ди́на ѡ҆чище́нїе ꙗ҆ви́сѧ є҆стествꙋ̀ пречⷭ҇таѧ ,
в̾ ню́же ѻ҆́гнь бжⷭ҇твеныи неѡ҆па́льно в̾се́льсѧ , сїѐ ѡ҆чи́сти ꙗ҆́вѣ . ты̀
ᲂу҆́бѡ сᲂгрѣше́нїи и҆ страсте́й мᲂи́хъ скве́рнꙋ ѡ҆чи́сти , и҆ твᲂи́ми мл҃твами
прᲂсвѣти́ мѧ . =и҆ нн҃ѣ . Ч=а́шꙋ но́ваго винᲂгра́да ро́ждьшаѧ , напᲂѧ́ющаѧ ꙗ҆́вѣ
вѣ́рныѧ во ѡ҆ставле́нїе сᲂгрѣше́нїи , тѧ̀ пречⷭ҇таѧ вѣ́дыи , мᲂлю̀ ѿпꙋще́нїѧ
бжⷭ҇твеныѧ вᲂды̀ напо́й срⷣце мᲂѐ .

=пѣ́снь , д҃ . і҆рмо́съ . Б=жⷭ҇твеннᲂе твᲂѐ разꙋмѣ́въ смᲂтре́нїе , дивѧ́сѧ
а҆вва́кꙋмъ хрⷭ҇тѐ тре́петнѡ вᲂпїѧ́ше тѝ , на спасе́нїе лю́демъ сѝ , спастѝ
бл҃гі́ѧ свᲂѧ̀ прише́лъ є҆сѝ . ~Неѡ҆ра́на ты̀ ꙗ҆ви́сѧ бразда̀ , несѣ́ѧнныи
бжⷭ҇твеныи прᲂзѧ́бшїи кла́съ , и҆́мже а҆́лчꙋща мѧ накᲂрмѝ , бжⷭ҇твеными
дарᲂва́ньми же и҆ бл҃гᲂда́тьми . ~Бᲂлѧ́ща мѧ и҆́скрь к̾ сме́рти , и҆ дш҃е́вныхъ
страсте́й ѻ҆гне́мъ сᲂдержи́ма , влⷣчце мᲂли́твъ твᲂи́хъ вᲂдо́ю напᲂи́вши ,
в̾ско́рѣ вᲂста́ви . =сла́ва . Ꙗ҆́=кѡ сꙋ́щїи бж҃їи гра́дъ ѡ҆дш҃е́вленъ ,
є҆го́же рѣ́ки мы́сленыѧ веселѧ́тъ стремле́нїѧ , мᲂли́твъ твᲂи́хъ стᲂлпо́мъ ,
дш҃и мᲂеѧ̀ хра́минꙋ ᲂу҆твердѝ . =и҆ ны́нѣ . Ѻ҆́=блакъ тѧ̀ вѣ́дыи ,
ѡ҆дᲂжди́вшїи пра́вдꙋ и҆́стиннꙋю , мᲂлю̀ пречⷭ҇таѧ влⷣчце , ѿ всѣ́хъ ѡ҆би́дѧщихъ
мѧ , и҆зба́вити раба̀ твᲂегѡ̀ в̾ско́рѣ .

=пѣ́снь , є҃ . і҆рмо́съ . Ѡ҆=дѣѧ́исѧ свѣ́тᲂмъ ꙗ҆́кѡ ри́зᲂю , к̾ тебѣ̀
ᲂу҆́треннюю , и҆ тебѣ̀ вᲂпїю̀ , дш҃ꙋ мᲂю̀ прᲂсвѣтѝ ѡ҆мра́чнꙋю хрⷭ҇тѐ , ꙗ҆́кѡ
млрⷭ҇дъ . ~Вᲂзмꙋще́нїе и҆ вᲂлнꙋ̀ грѣха̀ , и҆ страсте́й мᲂи́хъ , дв҃о влⷣчце
до кᲂнца̀ ᲂу҆ти́ши , ꙗ҆́кѡ без̾стра́стїѧ ро́ждьшаѧ вино́внаго . ~Пᲂста́въ сы́и
свы́ше хрⷭ҇тꙋ̀ ꙗ҆ви́сѧ , бл҃гᲂлѣ́пїе ѻ҆де́жи бжⷭ҇твеныѧ . тѣ́мже дᲂбрᲂдѣ́телей
ѻ҆де́жею чⷭ҇таѧ , ѡ҆бнаже́нꙋю дш҃ꙋ мᲂю̀ ѡ҆блецы̀ . =сла́ва . Ѡ҆=чище́нїе ми
да́рꙋй сᲂгрѣше́нїемъ , твᲂи́ми мᲂльба́ми чⷭ҇таѧ дв҃о , ꙗ҆́же ѡ҆чище́нїе
бжⷭ҇твенᲂе ро́ждьши на́мъ хрⷭ҇та̀ и҆ гдⷭ҇а . =и҆ ны́нѣ . С=трꙋ́пы , ꙗ҆́звы , и҆
гнᲂе́нїѧ грѣхо́внаѧ , рꙋкᲂдѣ́йствїѧ , мᲂли́твами пᲂтреби́ ми дв҃це , и҆ си́лꙋ
рабꙋ̀ твᲂемꙋ̀ пᲂда́ждь .

=пѣ́снь , ѕ҃ . і҆рмо́съ . В=ᲂлнѧ́щеесѧ бꙋ́рею дш҃е тлѣ́ннᲂю , влⷣко хрⷭ҇тѐ ,
страсте́й мᲂи́хъ мо́ре ᲂу҆крᲂтѝ , и҆ и҆з̾ тлѝ вᲂз̾веди́ мѧ ꙗ҆́кѡ млрⷭ҇дъ .
~И҆́же свѣ́тъ ро́ждьшаѧ , свѣти́ламъ твᲂри́тельныи , дш҃ꙋ мᲂю̀ нн҃ѣ прᲂсвѣтѝ ,
и҆ и҆зба́ви ѿ страсте́й ѡ҆мраче́нїѧ , всесвѣ́тлаѧ . ~И҆́же ме́рры
ᲂу҆слади́вшаго во́ды пре́жде , бцⷣе твᲂегѡ̀ сн҃а мᲂлѝ , и҆зба́вити мѧ стра́сти
лю́тыѧ , и҆ го́рести в̾ско́рѣ . =сла́ва . В=ᲂзмꙋща́етъ пᲂто́къ страсте́й дш҃ꙋ
мᲂю̀ пречⷭ҇таѧ , но сегѡ̀ и҆з̾сꙋшѝ мл҃твами ти , и҆ по́мыслы лꙋка́выѧ
пᲂтребѝ . =и҆ ны́нѣ . Х=рⷭ҇то́съ , и҆збавлѧ́ѧ чл҃ки прїи́де ѿ сїѡ́на , и҆́з̾
чрева тѝ влⷣчце пренепᲂро́чнаѧ , и҆́мже и҆ менѐ ѿ напа́стей и҆зба́ви и҆
скᲂрбе́й .

~Гдⷭ҇и пᲂми́лꙋй ,= гⷤ . сла́ва , и҆ ны́нѣ . сѣда́ленъ , гла́съ , є҃ . В=скꙋ́ю
ᲂу҆ныва́ющи дш҃е страстна́ѧ , забы́ла є҆сѝ бг҃а твᲂегѡ̀ ми́лꙋющаго тѧ , и҆
пᲂвелѣ́нїѧ є҆гѡ̀ преѡ҆би́дѣвши , в̾ блꙋдѣ̀ житїѐ скᲂнчава́еши ᲂу҆мᲂвре́дно ,
ѿстꙋпѝ ѿ ѕло́бы , бцⷣѣ вᲂпїю́щи , ѿча́ѧннꙋю дш҃ꙋ мᲂю̀ пᲂми́лꙋй .

=пѣ́снь , з҃ . і҆рмо́съ . П=ревᲂзнᲂси́мыи ѻ҆ц҃е́мъ гдⷭ҇ь , пла́мень
ᲂу҆гаси́въ , дѣ́ти же прᲂхлади́лъ є҆́сть , є҆динᲂгла́снѡ пᲂю́ща , бж҃е
бл҃гᲂслᲂве́нъ є҆сѝ . ~Оу҆жаса́ютсѧ и҆ трепе́щꙋтъ твᲂегѡ̀ призыва́нїѧ
пречи́стаѧ , бѣсо́встїи пᲂлцы̀ , ѿ ни́хже и҆збавлѧ́ющи мѧ спасѝ , и҆
сᲂблюдѝ , пᲂкрыва́ющи ѿ всѧ́кᲂгѡ вре́да . ~Не и҆з̾глаго́ланна сла́ва твᲂѧ̀
дв҃о , сла́вы бо гдⷭ҇а рᲂдила̀ є҆сѝ . тѣ́мже мѧ спᲂдо́би сла́вѣ сн҃а твᲂегѡ̀ и҆
бг҃а мᲂегѡ̀ , твᲂи́ми мᲂли́твами . =сла́ва . П=реклᲂни́сѧ к̾ мᲂльба́мъ твᲂегѡ̀
раба̀ влⷣчце , и҆ и҆зба́ви мѧ в̾ско́рѣ бѣ́дъ и҆ скᲂрбе́й , и҆ всѧ́кихъ
и҆скꙋше́нїи , ви́димыхъ и҆ неви́димыхъ . =и҆ ны́нѣ . В=сего́ мѧ страстьмѝ
стꙋда̀ пречⷭ҇таѧ , ѡ҆калѧ́вшасѧ и҆ ѡ҆скверни́вшасѧ , чистᲂто́ю ѡ҆мы́й , и҆
ᲂу҆ѧснѝ дв҃о , мл҃твами твᲂи́хъ ѡ҆крᲂпле́нїи .

=пѣ́снь , и҃ . і҆рмо́съ . Т=ебѣ̀ вседѣ́телю , в̾ пещѝ ѻ҆́трᲂцы , всеми́рныи
ли́къ сᲂста́вльше пᲂѧ́хꙋ , дѣ́ла всѧ́каѧ гдⷭ҇а по́йте , и҆ превᲂзнᲂси́те є҆гѡ̀
во́ вѣки . ~Вᲂда̀ непло́дствїѧ стра́стна , дш҃и мᲂеѧ̀ лᲂжесна̀ непло́дна
сᲂтвᲂрѝ и҆ и҆з̾сꙋшѝ . ѡ҆дᲂжди́ ми ле́гкїи ѻ҆́блаче бжⷭ҇твенꙋю ро́сꙋ , ꙗ҆́кѡ
да вᲂз̾ращꙋ̀ плᲂды̀ пᲂкаѧ́нїѧ . ~Вᲂлнꙋ̀ пᲂмышле́нїи стра́стныхъ и҆ бꙋ́рю
ᲂу҆ти́ши , пречⷭ҇таѧ твᲂи́ми мл҃твами . напра́ви же мѧ к̾ тече́нїю
без̾стра́стїѧ , датѧ̀ сла́влю те́плѣ во́ вѣки всѧ̀ . =сла́ва . Д=ве́ре
мы́сленаѧ , и҆ затвᲂре́наѧ врата̀ , и҆́миже є҆ди́нъ про́йде бг҃ъ , две́ри
заградѝ и҆ заключѝ страсте́й мᲂи́хъ , и҆ ᲂу҆пᲂва́нїѧ ѿве́рзи ми две́ри . =и҆
ны́нѣ . В=ᲂзмѝ ѿ менѐ прегрѣше́нїи бре́мѧ мт҃и дв҃о , ꙗ҆́же є҆ди́на
взе́млющагѡ ми́ра всегѡ̀ всѧ̀ грѣхѝ , ро́ждьшаѧ неска́занно а҆́гньца бж҃їѧ и҆
сло́ва .

=пѣ́снь , ѳ҃ . і҆рмо́съ . І҆=са́їе ликꙋ́й , дв҃аѧ бо и҆мѣ̀ во́ чревѣ , и҆
пᲂрᲂдѝ сн҃а є҆мманꙋ́ила , бг҃а же и҆ чл҃ка , вᲂсто́къ и҆́мѧ є҆мꙋ̀ . є҆го́же
велича́юще , тебѐ дв҃о ᲂу҆бл҃жа́емъ . ~Ѡ҆скверни́въ ꙗ҆́кѡ чл҃къ дш҃ꙋ мᲂю̀
прегрѣше́ньми мно́гими , и҆ страстьмѝ плᲂтьски́ми ѡ҆калѧ́всѧ , мᲂлю̀ ны́нѣ
прилѣ́жнѡ тѧ , и҆ ми́лсѧ дѣ́ю , ѡ҆чи́сти мѧ̀ чи́стаѧ твᲂи́ми , мл҃твами ,
ѿ всѧ́кїѧ ѕло́бы . ~Вᲂли́телѧ ми́лᲂсти рᲂдила̀ є҆сѝ щедро́тамъ чл҃кᲂлю́бца
бг҃а , є҆ди́наго бл҃га́го дᲂлгᲂтерпѣли́ваго , и҆ бл҃гᲂꙋтро́бна . є҆го́же
бл҃гᲂпремѣ́нна пᲂкажи́ ми чⷭ҇таѧ , твᲂи́ми мᲂльба́ми , и҆ сᲂгрѣше́нїемъ
разрѣше́нїе пᲂда́ждь . =сла́ва . Д=рема́нїемъ ѡ҆держи́мъ ᲂу҆ны́нїѧ , и҆
сластьмѝ спѧ́ща мѧ нн҃ѣ , влⷣчце раба̀ твᲂегѡ̀ вᲂз̾дви́гни къ дᲂбрᲂдѣ́телей
дѣѧ́нїи бл҃ги́хъ , неᲂу҆сы́пными твᲂи́ми мт҃рьними мл҃твами . =и҆ ны́нѣ .
Б=л҃гᲂслᲂвѧ̀ бл҃гᲂслᲂвлю́ тѧ пречⷭ҇таѧ , и҆ велича́ю те́плѣ . бл҃гᲂслᲂви́ мѧ
ᲂу҆́бѡ твᲂегѡ̀ пѣвца̀ , и҆ всѧ́ческихъ нꙋ́жныхъ и҆ печа́льныхъ и҆зба́ви , и҆
сᲂхранѝ твᲂи́ма дла́ньма непᲂбѣди́ма . =та́же , д=ᲂсто́йнѡ є҆́сть . =и҆=
про́чее . =и҆= ѿпꙋ́стъ .

В=ъ сꙋбо́тꙋ , на ᲂу҆́трени . по а҃ , стихᲂло́гїи . сѣда́льны , мч҃нчны .
гла́съ , є҃ . С=їѧ́етъ дне́сь па́мѧть стрⷭ҇тᲂте́рпецъ , и҆́мать бо и҆ ѿ нб҃съ
зарю̀ , ли́къ а҆́нг҃льскїи тᲂржествꙋ́етъ , и҆ ро́дъ чл҃ческїи спра́зднꙋетъ .
тѣ́мже мо́лѧтсѧ гдⷭ҇ви , пᲂми́лᲂватисѧ дш҃а́мъ на́шимъ . =сти́хъ : ди́венъ бг҃ъ
во ст҃ы́хъ свᲂи́хъ бг҃ъ і҆и҃левъ . Ч=ꙋдеса̀ ст҃ы́хъ твᲂи́хъ мч҃нкъ , стѣ́нꙋ
неразᲂри́мꙋ на́мъ дарᲂва̀ хрⷭ҇тѐ бж҃е . тѣ́хъ мл҃твами сᲂвѣ́ты ꙗ҆зы́кѡмъ
разᲂрѝ , и҆ вѣ́рныѧ лю́ди твᲂѧ̀ ᲂу҆твердѝ , ꙗ҆́кѡ є҆ди́нъ бл҃гъ и҆
чл҃кᲂлю́бецъ . =сла́ва , и҆ ны́нѣ , боⷢ҇ . Р=а́дꙋисѧ две́ри гдⷭ҇нѧ
непрᲂхᲂди́маѧ . ра́дꙋисѧ стѣно̀ и҆ пᲂкро́ве , притека́ющимъ к̾ тебѣ̀ . ра́дꙋисѧ
небꙋ́рнᲂе приста́нище , и҆ не и҆скꙋсᲂбра́чнаѧ , ро́ждьшаѧ пло́тїю твᲂрца̀
свᲂегѡ̀ и҆ бг҃а , мᲂлѧ́щи непре́зри , ѡ҆ вᲂспѣва́ющихъ и҆ кла́нѧющихсѧ ,
ржⷭ҇твꙋ̀ твᲂемꙋ̀ .

=по в҃ , стихᲂло́гїи . сѣда́льны , мч҃нчны . гла́съ , є҃ . Г=дⷭ҇и ча́ши
стрⷭ҇те́й твᲂи́хъ , страстᲂте́рпцы твᲂѝ пᲂревнᲂва́вше , ѡ҆ста́вльше
жите́йскꙋю красᲂтꙋ̀ , и҆ бы́ша а҆́нг҃лѡмъ сᲂприча́стницы . тѣ́хъ мᲂле́нїемъ
пᲂда́ждь дш҃а́мъ на́шимъ ми́ръ хрⷭ҇тѐ бж҃е , и҆ ве́лїю млⷭ҇ть . =сти́хъ :
ди́венъ бг҃ъ во ст҃ы́хъ свᲂи́хъ бг҃ъ і҆зра́илевъ . С=т҃ы́хъ мꙋ́ченикъ
и҆справле́нїемъ , нбⷭ҇ныѧ си́лы преᲂу҆диви́шасѧ , ꙗ҆́кѡ въ тѣ́лѣ ме́ртвенѣ ,
пᲂдви́гшесѧ до́брѣ . беспло́тнаго врага̀ , си́лᲂю крⷭ҇тнᲂю пᲂбѣди́ша
неви́димагѡ , и҆ мо́лѧтсѧ гдⷭ҇ви пᲂми́лᲂватисѧ дш҃а́мъ на́шимъ . =сти́хъ :
бл҃же́ни ꙗ҆́же и҆збра̀ и҆ прїѧ́тъ ѧ҆̀ гдⷭ҇ь , па́мѧть и҆́хъ ѿ́ рᲂда в̾ ро́дъ .
П=ᲂко́й сп҃се на́шъ съ пра́ведными рабы̀ свᲂѧ̀ , и҆ тѣ́хъ вселѝ во двᲂры̀
свᲂѧ̀ ꙗ҆́кᲂже пи́сано є҆́сть . презира́ѧ всѧ̀ сᲂгрѣше́нїѧ и҆́хъ ꙗ҆́кѡ бл҃гъ ,
во́льнаѧ и҆ нево́льнаѧ , и҆ всѧ̀ ꙗ҆́же в̾вѣ́дѣнїи и҆ не в̾вѣ́дѣнїи
чл҃кᲂлю́бче . =сла́ва , и҆ ны́нѣ , боⷢ҇ . И҆́=же ѿ дв҃ы вᲂсїѧ́выи ми́рꙋ хрⷭ҇тѐ
бж҃е , и҆ сн҃ы свѣ́та тᲂѧ̀ ра́ди пᲂказа́выи пᲂми́лꙋй на́съ .

В=ъ сꙋбо́тꙋ , кано́нъ , ст҃ы́мъ мꙋ́ченикѡмъ , и҆ ст҃лемъ , и҆ прпⷣбнымъ , и҆
ᲂу҆со́пшимъ . твᲂре́нїе і҆ѡ́сифᲂво . гла́съ , є҃ . пѣ́снь , а҃ . і҆рмо́съ .
З=е́млю наню́же невᲂсїѧ̀ , ниви́дѣ сл҃нце никᲂгда́же , бе́зднꙋ ю҆́же неви́дѣ
на́гꙋ ширᲂта̀ нбⷭ҇наѧ , і҆и҃ль прᲂйдѐ невла́жно гдⷭ҇и , и҆ в̾ведѐ и҆̀
въ го́рꙋ ст҃ы́ни твᲂеѧ̀ , хва́лѧща и҆ пᲂю́ща пᲂбѣ́днꙋю пѣ́снь . =запѣ́въ :
ст҃і́и мч҃нцы , мᲂли́те бг҃а ѡ҆ на́съ . мⷱ҇ꙋ . Т=ѣлеса̀ предаю́ще некро́ткимъ
сꙋдїѧ́мъ , претерпѣ́сте нестерпи́мыѧ ра́ны , до́блїи страда́льцы , ча́юще
прїѧ́ти по́чести с̾вы́ше . и҆ в̾ведѐ ва́съ хрⷭ҇то́съ в̾ вѣ́чныѧ ѻ҆би́тели ,
ра́дꙋющихсѧ и҆ пᲂю́щихъ пᲂбѣ́днꙋю пѣ́снь . =запѣ́въ : ст҃і́и всѝ мᲂли́те бг҃а
ѡ҆ на́съ . П=рпⷣбнїи , и҆ пра́веднїи , и҆ ст҃лїе сла́внїи , с̾верши́вше
пᲂвелѣ́нїѧ бж҃їѧ , ᲂу҆пасо́ша лю́ди , и҆ до́брѣ наста́виша к̾ вᲂдѣ̀ ра́зꙋма ,
и҆ пᲂто́къ пи́щи дᲂсто́йнѡ вᲂспрїѧ́ша , и҆стᲂча́юще бл҃гᲂда́тїю
и҆сцѣле́нїемъ рѣ́ки . ~Напра́ви мѧ гдⷭ҇и к̾ приста́нищемъ живᲂта̀ , мл҃твами
пррⷪ҇къ пресла́вныхъ , премꙋ́дрыхъ первᲂсщ҃е́нникъ , и҆ сщ҃е́нныхъ же́нъ
пᲂстрада́вшихъ крѣ́пкѡ , и҆ пᲂсто́мъ врага̀ пᲂпра́вшихъ , мꙋ́жескимъ ᲂу҆мо́мъ ,
бжⷭ҇твенᲂю тѝ бл҃гᲂда́тїю ꙗ҆́вльшагᲂсѧ наземлѝ . =сла́ва . Т=ебѐ мо́лимъ
бл҃гᲂпремѣ́ннаго бг҃а , пᲂко́й в̾ лѡ́нѣхъ , а҆враа́мᲂвѣхъ рабы̀ свᲂѧ̀ хрⷭ҇тѐ ,
ꙗ҆́же к̾ себѣ̀ преста́вилъ є҆сѝ ѿ жите́йскагѡ мѧте́жа , и҆ спᲂдо́би и҆́хъ
свѣ́тꙋ вѣ́чнᲂмꙋ . тѣ́хъ сᲂгрѣше́нїѧ презира́ѧ ꙗ҆́кѡ бл҃гъ . =боⷢ҇ . Р=а́дꙋисѧ
тебѣ̀ зᲂве́мъ , ро́ждьшей ра́дᲂсть всепѣ́таѧ , прᲂсвѣтѝ на́ши ᲂу҆мы̀ и҆ дш҃и ,
и҆ к̾ стезѧ́мъ ра́зꙋма всѣ́хъ напра́ви , и҆ прегрѣше́нїемъ всѣ́мъ ѡ҆чище́нїе
да́ти , мᲂлѝ є҆ди́на бг҃ᲂневѣ́сто сн҃а свᲂегѡ̀ и҆ бг҃а .

Д=рꙋгі́и кано́нъ пра́вило ᲂу҆со́пшимъ , пᲂе́мъ , нарѧдꙋ̀ , и҆дѣ́же нѣ́сть
минѣ́и , твᲂре́нїе ѳео́фанᲂво . гла́съ , є҃ . і҆рмо́съ . С=паси́телю бг҃ꙋ .
з=апѣ́въ : ди́венъ бг҃ъ во ст҃ы́хъ свᲂи́хъ бг҃ъ і҆зра́илевъ . Б=жⷭ҇твенᲂю
любо́вїю стрⷭ҇тᲂте́рпцы хрⷭ҇то́вы , мꙋчи́телемъ гᲂрды́ню пᲂпра́ша ,
преста́вленымъ же вѣ́рᲂю млⷭ҇тивнᲂе про́сѧтъ ѡ҆ставле́нїе и҆ пᲂко́й .
=запѣ́въ : пᲂко́й гдⷭ҇и дш҃а ᲂу҆со́пшихъ ра́бъ свᲂи́хъ . В=о ст҃ы́хъ
селе́нїихъ , во дво́рѣхъ твᲂи́хъ хрⷭ҇тѐ , преста́вленыѧ в̾селѝ , и҆́же до́лгъ
ѡ҆ ни́хъ прᲂлїѧ́выи кро́вь свᲂю̀ влⷣко пречестнѣ́йшꙋю . =сла́ва .
П=ремꙋ́дрᲂсть бж҃їѧ , и҆́же и҆звѣ́стно начерта́нїе всѐ нᲂсѧ́и рᲂди́телево ,
и҆́хже прїѧ́тъ ще́дре са́мъ пᲂко́й , пᲂдава́ѧ и҆́мъ прⷭ҇нᲂсꙋ́щнᲂе
бл҃же́нство . =и҆ нн҃ѣ . С=вѣтᲂно́снаѧ сѣ́нь , златᲂви́дныи кᲂвче́же . и҆́же
бжⷭ҇твенᲂе сло́во ѻ҆бдержа́щи , вᲂплᲂще́ннᲂе на́съ ра́ди , и҆ разрꙋ́шшаго
сме́ртнꙋю си́лꙋ , ꙗ҆ви́ласѧ є҆сѝ всенепᲂро́чнаѧ .

=пѣ́снь , г҃ . і҆рмо́съ . К=ᲂле́блемᲂе срⷣце мᲂѐ гдⷭ҇и , вᲂлна́ми
жите́йскими , ᲂу҆твердѝ в̾ приста́нище ти́хᲂе , наставлѧ́ѧ ꙗ҆́кѡ бг҃ъ .
=мⷱ҇ꙋ . П=а́личїемъ бїе́мо нещадѣ́сте тѣ́ло , и҆ мечѝ сѣко́мо ,
ᲂу҆крѣплѧ́стесѧ наде́жею мч҃нцы вѣ́чныхъ красо́тъ . ~Ст҃льства ѻ҆де́жꙋ
прᲂсвѣти́сте , ви́ды дᲂбрᲂдѣ́тельными , ᲂу҆па́сше хрⷭ҇то́во ста́до на па́житѣхъ
живо́тныхъ . ~Пло́ть ᲂу҆мерщвлѧ́юще вᲂздержа́нїемъ препᲂдо́бнїи , и҆ живᲂтꙋ̀
бжⷭ҇твенᲂмꙋ причасти́шасѧ . тѣ́хъ хрⷭ҇тѐ сщ҃е́нными мл҃твами ѿ бѣ́дъ и҆зба́ви
на́съ . =сла́ва . О=у҆со́пшимъ та́мᲂшнїи пᲂко́й чл҃кᲂлю́бче пᲂда́ждь , ꙗ҆́же
сᲂдѣ́ѧша на землѝ , до́лги ѿпꙋща́ѧ ꙗ҆́кѡ бл҃гъ . =боⷢ҇ . Б=л҃гᲂслᲂве́нꙋю
в̾ жена́хъ тѧ ꙗ҆́кѡ ви́дѣ , сᲂсло́вїе же́нскᲂе пᲂстрада̀ , и҆ твᲂемꙋ̀ сн҃ꙋ
дв҃о мт҃и приведе́сѧ .

=и҆́нъ , і҆рмо́съ . О=у҆тверди́ ны бж҃е сп҃се свᲂе́ю си́лᲂю , и҆ вᲂз̾дви́гни
ро́гъ свᲂеѧ̀ цр҃кве , правᲂвѣ́рно хва́лѧщимъ тѧ . =ди́венъ бг҃ъ . М=ꙋ́жески
пᲂдви́гшесѧ страда́льцы , мꙋчи́тельскимъ стремле́нїемъ прᲂти́вꙋ ста́ша , и҆
мо́лѧтсѧ ѡ҆ ᲂу҆со́пшихъ хрⷭ҇то́ви . =пᲂко́й гдⷭ҇и . З=ако́ны твᲂи́ми
вᲂспита́вшїѧсѧ , преста́вльшихсѧ пребл҃гі́и , въ свѣ́тлыхъ тѝ селе́нїихъ
прїе́мъ пᲂко́й . =сла́ва . М=лⷭ҇тивыи є҆ди́не бж҃е , и҆́хже и҆збра̀ спᲂдо́би
ст҃ы́хъ свѣ́тлᲂсти , презира́ѧ тѣ́хъ сᲂгрѣше́нїѧ . =и҆ ны́нѣ . П=ᲂе́мъ твᲂѐ
ржⷭ҇тво̀ чи́стаѧ , и҆́мже пе́рваго ѡ҆сꙋже́нїѧ и҆ клѧ́твы и҆зба́вихᲂмсѧ , и҆
ѿ сме́рти свᲂбᲂди́хᲂмсѧ .

=пѣ́снь , д҃ . і҆рмо́съ . О=у҆слы́шахъ гдⷭ҇и слꙋ́хъ тво́й и҆ ᲂу҆бᲂѧ́хсѧ ,
разꙋмѣ́хъ смᲂтре́нїе твᲂѐ , и҆ прᲂсла́вихъ тѧ чл҃кᲂлю́бче . =мⷱ҇ꙋ . С=и́лᲂю
твᲂе́ю гдⷭ҇и , стрⷭ҇тᲂте́рпцы вра́жїю си́лꙋ пᲂпра́ша , и҆ крѣ́пᲂсть бы́ша
вѣ́рнымъ , и҆ вели́кᲂе ᲂу҆тверже́нїе . ~Прпⷣбнїи всѝ ра́дᲂстїю , ра́дꙋютсѧ
и҆ ѡ҆дѣва́ютсѧ сщ҃е́нницы бжⷭ҇твенїи в̾ пра́вдꙋ , ꙗ҆́кᲂже в̾ ри́зꙋ . ~Вᲂспᲂе́мъ
всѝ бг҃ᲂгл҃ивыѧ бж҃їѧ пррⷪ҇ки , и҆ пᲂчте́мъ же́нъ сᲂсло́вїе , и҆́же до́брѣ
тече́нїе с̾кᲂнча́вшихъ . =сла́ва . В=ъ приста́нищи твᲂегѡ̀ црⷭ҇твїѧ влⷣко ,
ᲂу҆стремѝ в̾ пᲂко́й , и҆́хже преста́вилъ є҆сѝ ѿ мѧте́жа и҆ бꙋ́ри ,
настᲂѧ́щагѡ житїѧ̀ . =боⷢ҇ . Б=ез̾лѣ́тныи бы́сть ны́нѣ пᲂд̾ лѣ́тᲂмъ и҆з̾ тебѐ
дв҃о . тᲂгѡ̀ мᲂлѝ , разрꙋши́ти всѧ̀ дш҃и мᲂе́й лѣ́тнаѧ прегрѣше́нїѧ .

=и҆́нъ , і҆рмо́съ .= ~Оу҆слы́шахъ гдⷭ҇и и҆з̾ гро́ба . =ди́венъ бг҃ъ .
С=ᲂприснᲂсꙋ́щна тѧ̀ ѻ҆ц҃ꙋ , и҆ и҆спᲂвѣ́давше бл҃гᲂче́стно мч҃нцы хрⷭ҇тѐ ,
ᲂу҆бїе́ни бы́ша вᲂпїю́тъ ти , и҆зба́ви ꙗ҆́же прїѧ́тъ рабы̀ свᲂѧ̀ . =пᲂко́й
гдⷭ҇и . И҆́=же в̾ мертвецѣ́хъ бы́выи є҆ди́нъ свᲂбо́дь мертве́цъ , и҆ мертвеце́мъ
жи́знь вѣ́чнꙋю да́рꙋѧ . пᲂко́й да́ждь и҆ ны́нѣ преста́вленымъ рабо́мъ твᲂи́мъ .
=сла́ва . П=рише́дыи за є҆́же спастѝ заблꙋ́ждьшаго хрⷭ҇тѐ , ра́йскагѡ
спᲂдо́би вселе́нїѧ , ꙗ҆́же преста́вилъ є҆сѝ в̾ вѣ́рѣ , ѡ҆правда́въ
бл҃гᲂда́тїю . =и҆ ны́нѣ . Ѻ҆=сѣни́ тѧ вы́шнѧгѡ ѻ҆трᲂкᲂви́це си́ла , в̾ тебѣ̀
ра́й сᲂдѣ́ла живо́тныи , дре́во и҆мꙋ́щи пᲂсредѣ̀ хᲂда́таѧ и҆ гдⷭ҇а .

=пѣ́снь , є҃ . і҆рмо́съ . Ѡ҆=каѧ́ннꙋю дш҃ꙋ мᲂю̀ , бᲂри́мꙋю тмо́ю страсте́й ,
пред̾вари́въ ᲂу҆ще́дри . и҆ вᲂз̾сїѧ́й мы́сленнᲂе сл҃нце , днѐ свѣтѧ́щїѧ
лꙋчѝ во мнѣ̀ , да ѡ҆зари́тъ мѧ в̾ но́щи свѣ́тъ . =мⷱ҇ꙋ . И҆=сцѣле́нїе
недꙋ́гꙋющимъ , и҆стᲂча́ютъ ко́сти мч҃нкъ , несᲂкрꙋши́вшебᲂсѧ ѕло́бᲂю , и҆ на́ша
ѡ҆б̾нᲂвлѧ́ютъ сᲂкрꙋше́нїѧ . всѧ́же ко́сти ѕлᲂче́стїѧ , ꙗ҆́кѡ пра́хъ
и҆стьни́ша . ~Зако́ны твᲂѧ̀ сᲂблюда́юще ст҃ли ᲂу҆пасо́ша лю́ди , и҆ наста́виша
ще́дре къ живᲂтꙋ̀ бꙋ́дꙋщемꙋ . препᲂдо́бнїи же ᲂу҆мертви́ша страсте́й
мꙋчи́тельство , сᲂверше́нымъ ᲂу҆мо́мъ . ~Да пᲂчтꙋ́тсѧ пррⷪ҇цы , и҆ с̾ ни́ми всѝ
пра́ведницы вѣ́рᲂю . и҆ да пᲂхва́лѧтсѧ прпⷣбнѡ пᲂжи́вшїи , и҆ мꙋ́ками
прᲂсвѣти́вшесѧ на землѝ , бжⷭ҇твеныѧ жены̀ ꙗ҆́кѡ рабы̀ хрⷭ҇то́вы . =сла́ва .
И҆́=хже ѿ землѝ прїѧ́тъ , в̾ нбⷭ҇ныхъ ᲂу҆чинѝ селе́нїихъ , вѣ́рныѧ рабы̀
твᲂѧ̀ . тѣ́хъ презира́ѧ прегрѣше́нїѧ , за премно́гꙋю бл҃гᲂсть хрⷭ҇тѐ ,
вᲂплᲂще́исѧ на́съ ра́ди земны́хъ . =боⷢ҇ . П=ᲂе́мъ тѧ̀ дв҃о , є҆ѧ́же ра́ди
ꙗ҆ви́сѧ бг҃ъ сꙋ́щимъ на землѝ , чл҃къ бы́въ , вᲂпїю́ще , ра́дꙋисѧ землѐ
бг҃ᲂплᲂдᲂви́таѧ , ꙗ҆́же плᲂдᲂнᲂсѧ́щаѧ кла́съ та́йныи , пита́ющїи всѧ́ко
дыха́нїе .

=и҆́нъ , і҆рмо́съ .= ~Оу҆́треннююще вᲂпїе́мъ . =ди́венъ бг҃ъ . М=ч҃нкъ
прїе́мъ гдⷭ҇и мᲂле́нїѧ , дш҃а ꙗ҆́же преста́вилъ є҆сѝ , со и҆з̾бра́нными
причтѝ . =пᲂко́й гдⷭ҇и . П=ред̾ре́клъ є҆сѝ не ᲂу҆́зритъ сме́рти вѣ́рꙋѧи
в̾ тѧ̀ . тѣ́мже влⷣко ᲂу҆со́пшїѧ пᲂко́й . =сла́ва . К=расᲂты̀ до́ма твᲂегѡ̀
гдⷭ҇и , свᲂѧ̀ рабы̀ ᲂу҆лꙋчи́ти спᲂдо́би . и҆ твᲂегѡ̀ сла́дкагѡ прича́стїѧ . =и҆
ны́нѣ . С=ло́во и҆́же ѻ҆ц҃ꙋ сᲂприснᲂсꙋ́щнᲂе , ѿ дв҃ы вᲂпло́щьсѧ , и҆
ᲂу҆мертви́въ сме́ртїю сме́рть .

=пѣ́снь , ѕ҃ . і҆рмо́съ . Ꙗ҆́=кᲂже прⷪ҇ро́ка ѿ ѕвѣ́рѧ и҆зба́вилъ є҆сѝ гдⷭ҇и ,
и҆ менѐ и҆з̾ глꙋбины̀ без̾зако́нныхъ страсте́й , вᲂз̾ведѝ мᲂлю́сѧ ,
да прилᲂжꙋ̀ призрѣ́ти ми , к̾ цр҃кви ст҃ѣ́й твᲂе́й . =мⷱ҇ꙋ . Т=ѣ́ло предаю́ще
ра́намъ бжⷭ҇твенїи мч҃нцы , мꙋчи́телей рꙋка́ми , веселѧ́хꙋсѧ дш҃е́ю .
бжⷭ҇твенᲂе бо зрѧ́хꙋ вᲂи́стинꙋ , приснᲂсꙋ́щнᲂе ра́дᲂванїе , и҆ бжⷭ҇твенаѧ
вᲂз̾даѧ́нїѧ . ~Сла́ва премꙋ́дрымъ первᲂсщ҃е́нникѡмъ , и҆ прпⷣбнымъ твᲂи́мъ
є҆сѝ хрⷭ҇тѐ , мл҃твами и҆́хъ , лю́ди свᲂѧ̀ ᲂу҆ще́дри , и҆́хже свᲂе́ю кро́вїю
стѧжа̀ , ꙗ҆́кѡ чл҃кᲂлю́бецъ . =Ѿ= тебѐ гдⷭ҇и прᲂсвѣща́ющесѧ ᲂу҆мо́мъ пррⷪ҇цы ,
прᲂѧвлѧ́ютъ ꙗ҆́снѡ да́льнѧѧ ꙗ҆́кᲂже бли́зъ . жены́ же си́лᲂю твᲂе́ю , держа́вꙋ
вра́жїю разрꙋши́ша , страда́нїемъ и҆ пᲂсто́мъ . =сла́ва . П=реста́вленыѧ
ѿ на́съ вѣ́рныѧ рабы̀ твᲂѧ̀ , лико́мъ и҆з̾бра́нныхъ с̾причта́въ бл҃же , пᲂко́й
гдⷭ҇и , всѧ̀ тѣ́хъ сᲂгрѣше́нїѧ , прези́раѧ за млрⷭ҇дїе . =боⷢ҇ . С=ᲂзда́выи
в̾ нача́тцѣ є҆́ввꙋ гдⷭ҇и , дв҃ѣй въ лᲂжесна̀ в̾ше́дъ , на́ше сᲂдѣ́лᲂваѧ
ѡ҆бнᲂвле́нїе в̾ ра́бїи ѻ҆́бразъ ѡ҆бо́лксѧ , и҆́же влⷣка всѧ́ческихъ .

=и҆́нъ , і҆рмо́съ .= ~Ѡ҆бы́де мѧ бе́здна . =ди́венъ бг҃ъ . В=о́инство мч҃нкъ
твᲂи́хъ , вы́шнимъ си́ламъ пᲂдо́бѧщесѧ , хрⷭ҇тѐ мо́лѧтъ тѧ̀ , пᲂда́ждь
чл҃кᲂлю́бче преста́вленымъ , є҆́же ѿ тебѐ наслажде́нїе . =пᲂко́й гдⷭ҇и . В=ъ
мѣ́стѣхъ прᲂхлажде́нїѧ , в̾ мѣ́стѣхъ ст҃ы́хъ свѣ́тлᲂсти , в̾ мѣ́стѣхъ
ѡ҆слабле́нїѧ хрⷭ҇тѐ , ꙗ҆́кѡ чл҃кᲂлю́бецъ и҆́хже прїѧ́тъ , ᲂу҆чинѝ рабы̀
свᲂѧ̀ . =сла́ва . Ѡ҆=чи́сти рабы̀ свᲂѧ̀ , и҆ тѣ́хъ сᲂгрѣше́нїемъ прᲂще́нїе
пᲂда́ждь чл҃кᲂлю́бче . и҆ жи́зни спᲂдо́би нетлѣ́ннѣй , и҆ бл҃же́ннᲂмꙋ
наслѣ́дїю . =и҆ ны́нѣ . З=ача́тїѧ без̾сѣ́меннаго ти , кто̀ сло́вᲂмъ и҆з̾рещѝ
мо́жетъ чꙋдесѐ , всенепᲂро́чнаѧ бг҃а во рᲂдила̀ є҆сѝ , за млрⷭ҇дїе к̾ на́мъ
прише́дша .

=кᲂнда́къ . гла́съ , и҃ . С=о ст҃ы́ми пᲂко́й хрⷭ҇тѐ дш҃а ра́бъ свᲂи́хъ ,
и҆дѣ́же нѣ́сть бᲂлѣ́зни , ни печа́ли , ни вᲂздыха́нїѧ , но жи́знь вѣ́чнаѧ .
=и҆́кᲂсъ . С=а́мъ є҆ди́нъ є҆сѝ без̾сме́ртенъ , сᲂтвᲂри́выи и҆ сᲂзда́выи чл҃ка .
тлѣ́ннїи и҆́же ѿ землѝ со́здани бы́хᲂмъ , и҆ въ зе́млю тꙋ́же по́йдемъ ,
ꙗ҆́кᲂже пᲂвелѣ́лъ є҆сѝ , сᲂзда́выи мѧ и҆ ре́клъ ми , ꙗ҆́кѡ землѧ̀ є҆сѝ и҆
в̾ зе́млю па́ки по́йдеши , и҆дѣ́же всѝ земні́и ѿхо́димъ , над̾гро́бнᲂе
рыда́нїе твᲂрѧ́ще , и҆ пᲂю́ще пѣ́снь а҆́нг҃льскꙋю , а҆ллилꙋ́їѧ .

=пѣ́снь , з҃ . і҆рмо́съ . Ѻ҆=гнѧ̀ гаше́нїе ѻ҆́трᲂкъ мл҃тва , прᲂхлажда́ющи
пе́щь вѣ́стникъ чꙋдесѝ , не ѡ҆палѧ́ющи же нижгꙋ́ща , пѣснᲂсло́вѧщихъ бг҃а ѻ҆ц҃ъ
на́шихъ . =мⷱ҇ꙋ . В=ы̀ раз̾жиза́еми лю́тыхъ мꙋче́нїи ѻ҆гне́мъ , любо́вїю
теплѣ́йшею , мч҃нцы сла́внїи ꙗ҆ви́стесѧ ко́ гдⷭ҇ꙋ , прᲂхлажда́ющꙋ ва́съ
по́мыслᲂмъ бл҃гᲂче́стїѧ . ~Премꙋ́дрᲂстїю дх҃а ᲂу҆краси́вшесѧ премꙋ́дрїи , и҆
свѣ́тлѡ пᲂжи́сте , сщ҃еннᲂдѣ́йствꙋюще бл҃гᲂда́ти є҆ѵⷢ҇а́лїе , и҆ ꙗ҆́кѡ бж҃їѧ
слꙋжи́тели пᲂхвалѧ́емъ ва́съ . ~Вы̀ ᲂу҆мертви́вше пло́ть бᲂлѣ́зньми мно́гими ,
живᲂтꙋ̀ спᲂдо́бистесѧ бꙋ́дꙋщемꙋ прпⷣбнїи , мᲂлѧ́щесѧ тᲂго́ же пᲂлꙋчи́ти на́мъ ,
ᲂу҆мерщве́нымъ страсте́й прилᲂже́ньми . =сла́ва . Б=л҃же́нныи ли́къ бж҃їихъ
пррⷪ҇къ , и҆ же́нъ сᲂбо́ръ , пᲂдви́гшїисѧ пᲂсто́мъ и҆ страда́нїемъ , и҆
низ̾лᲂжи́вшїи врага̀ , да пᲂхва́лѧтсѧ вѣ́рно . =боⷢ҇ . И҆́=же бцⷣꙋ тѧ̀
мꙋ́дрствꙋющи , ра́зꙋмᲂмъ пра́вымъ , ѻ҆гнѧ̀ вѣ́чнагѡ и҆ тмы̀ да и҆зба́вимсѧ ,
хᲂда́тайствᲂмъ тѝ влⷣчце , и҆ неви́димыхъ вра́гъ бᲂрю́щихъ на́съ .

=и҆́нъ , і҆рмо́съ .= ~Въ пещѝ ѻ҆́гненнѣй . =ди́венъ бг҃ъ . Н=ы́нѣ
непристꙋ́пнагѡ свѣ́та , насыти́тисѧ пᲂда́ждь сп҃се преста́вленымъ , мᲂльба́ми
стрⷭ҇тᲂте́рпецъ твᲂи́хъ . =пᲂко́й гдⷭ҇и . В=ъ цр҃кви первене́цъ хрⷭ҇тѐ , и҆́же
в̾ вѣ́рѣ скᲂнча́вшихсѧ ще́дре причтѝ . =сла́ва . О=у҆кра́шены ѻ҆де́жами
нетлѣ́нїѧ твᲂѧ̀ рабы̀ , преста́вленыѧ к̾ тебѣ̀ сп҃се пᲂко́й . =и҆ ны́нѣ .
Т=о́къ сме́ртнагѡ сꙋщества̀ ѿсѣ́кла є҆сѝ пречⷭ҇таѧ . жи́знь без̾ сѣ́мене
заче́нши , всенепᲂро́чнаѧ .

=пѣ́снь , и҃ . і҆рмо́съ . А҆́=нг҃лъ со́нмъ и҆ чл҃ческїи сᲂбо́ръ , цр҃ѧ и҆
зижди́телѧ всѣ́мъ , сщ҃е́ннїи хвали́те , блгⷭ҇ви́те леви́ти , лю́дїе
превᲂзнᲂси́те є҆гѡ̀ во́ вѣки . =мⷱ҇ꙋ . П=реплы́вше мꙋче́нїи пꙋчи́нꙋ ,
ѡ҆кᲂрмле́нїемъ сло́ва страда́льцы , крᲂве́й тече́нїемъ пᲂтᲂпи́сте всѧ̀ пᲂлкѝ
льсти́вагѡ , и҆ живетѐ во́ вѣки . ~Премꙋ́дрїи бы́вше сщ҃еннᲂдѣ́телїе ,
на вᲂдѣ̀ правᲂсла́вїѧ ва́мъ в̾ вѣ́ренᲂе ста́до , сщ҃е́нно препита́сте . тѣ́мже
ѿ пᲂто́къ пи́щи кра́сныѧ пита́етесѧ во́вѣки . ~Свѣти́ла прпⷣбнїи , вѣ́рнымъ
ꙗ҆ви́стесѧ , ꙗ҆́кѡ сᲂверши́вше дѣ́ла свѣ́та , и҆ к̾ бжⷭ҇твенѣй свѣ́тлᲂсти
преста́вистесѧ , тмы̀ на́съ свᲂбᲂди́ти мᲂли́тесѧ влⷣцѣ . ~Весели́сѧ сᲂсло́вїе
же́нскᲂе , по́чести и҆спᲂлне́нїе всѧ́кихъ прїе́мше ра́нами . и҆ ли́къ ра́дꙋисѧ
прᲂро́ческїи . и҆ пра́веднїи ᲂу҆гᲂди́вшїи хрⷭ҇то́ви во́ вѣки . =сла́ва .
Ѻ҆=рꙋ́жїе ѡ҆браща́ющеесѧ ны́нѣ , да́ждь влⷣко невᲂзбра́ннѡ прᲂйтѝ
преста́вленымъ , рабо́мъ твᲂи́мъ . в̾нꙋ́трь раѧ̀ тѣ́хъ вселѝ , ꙗ҆́кѡ є҆ди́нъ
млⷭ҇тивъ . =боⷢ҇ . Ꙗ҆́=кѡ две́рь в̾вᲂдѧ́щꙋю къ бжⷭ҇твенᲂмꙋ в̾хо́дꙋ . ꙗ҆́кѡ
дᲂбрᲂвᲂсхо́днꙋю лѣ́ствицꙋ бж҃їю , ꙗ҆́кѡ спаса́ющимсѧ незаблꙋ́днꙋю наста́вницꙋ ,
ѡ҆бра́дᲂваннꙋю вᲂспᲂе́мъ дв҃цꙋ мр҃і́ю .

=и҆́нъ , і҆рмо́съ . и҆з̾ =ѻ҆ц҃а пре́жде вѣ́къ . =ди́венъ бг҃ъ . И҆́=же ст҃ы́хъ
мч҃нкъ по́двигъ прїе́мыи , и҆ тѣ́хъ ра́ди вѣ́рᲂю ᲂу҆со́пшихъ твᲂи́хъ пᲂко́й ,
тебѐ сп҃се пᲂю́щихъ , и҆ превᲂзнᲂсѧ́щихъ во́ вѣки . =пᲂко́й гдⷭ҇и .
П=реми́рныѧ тѝ сла́вы сїѧ́нїемъ ѡ҆зарѧ́тисѧ , ꙗ҆́же ѿ на́съ преста́вленыѧ
спᲂдо́би , ꙗ҆́кѡ бл҃гᲂꙋтро́бенъ , тебѐ сп҃се пᲂю́щихъ , и҆ превᲂзнᲂсѧ́щихъ
во́ вѣки . =блгⷭ҇ви́мъ ѻ҆ц҃а и҆ сн҃а и҆ ст҃а́гѡ дх҃а гдⷭ҇а . С=ъ ли́ки ст҃ы́хъ ,
и҆́хже преста́вилъ є҆сѝ ᲂу҆чинѝ . и҆ а҆враа́мꙋ в̾ нѣ́дрѣхъ с̾ ла́заремъ
причтѝ . тебѐ сп҃се пᲂю́щихъ , и҆ превᲂзнᲂсѧ́щихъ во́ вѣки . =и҆ ны́нѣ .
О=у҆крашена̀ дᲂбро́тᲂю чистᲂты̀ , дв҃о мт҃и , дᲂбрᲂтво́рнагѡ бл҃гᲂлѣ́пїѧ
жили́ще бы́вши . тѣ́мже тѧ̀ пᲂе́мъ , и҆ превᲂзно́симъ чи́стꙋю во́ вѣки .
=та́же , пѣ́снь бцⷣѣ . в=ели́читъ дш҃а мᲂѧ̀ гдⷭ҇а .= и҆ =пᲂкло́ны .

=пѣ́снь , ѳ҃ . і҆рмо́съ . Ꙗ҆́=кѡ сᲂтвᲂрѝ тебѣ̀ вели́чїе си́льныи , дв҃ꙋ
ꙗ҆́вль тѧ̀ чи́стꙋ по ржⷭ҇твѣ̀ , ꙗ҆́кѡ ро́ждьшꙋю без̾ сѣ́мени свᲂегѡ̀ твᲂрца̀ ,
тѣ́мъ тѧ̀ бцⷣе велича́емъ . =мⷱ҇ꙋ . С=щ҃еннᲂдѣ́йственїи па́стырїе , прᲂро́къ
ст҃ы́хъ ли́къ . пра́ведныхъ несче́тнᲂе мно́жествѡ , мч҃нкъ сᲂбо́ръ , сщ҃е́нными
пѣ́сньми да ᲂу҆бл҃жа́ютсѧ . мᲂлѧ́щесѧ спасти́сѧ дш҃а́мъ на́шимъ . ~Ꙗ҆́кѡ чꙋ́днѡ
пᲂсти́всѧ , прпⷣбныхъ сᲂбо́ръ , честны́хъ чꙋде́съ ꙗ҆вле́ньми мно́гихъ ны́нѣ
ᲂу҆диви́сѧ . тѣ́хъ мл҃твами чꙋ́дныи бж҃е , ᲂу҆дивѝ на всѣ́хъ ми́лᲂсти твᲂѧ̀ .
~Сщ҃еннᲂмꙋ́ченики с̾кᲂнча́вше тече́нїе до́брѣ , же́нъ без̾чи́сленᲂе мно́жество
пᲂстрада́вшее , и҆ пᲂсти́вшесѧ любо́вїю да ᲂу҆бл҃жа́ютсѧ вѣ́рнѡ ,
со а҆́нг҃льскими ли́ки пребыва́юще . =сла́ва . С=т҃ы́хъ всѣ́хъ мно́жество
мо́лѧтъ тѧ̀ сло́ве , пᲂко́й мно́жество вѣ́рᲂю преста́вльшихсѧ ѿ землѝ ,
за мно́жество ми́лᲂсти , ꙗ҆́же сᲂдѣ́ѧннаѧ и҆́ми в̾ житїѝ , пре́зри
сᲂгрѣше́нїѧ . =боⷢ҇ . О=у҆мᲂвре́днѡ грѣхѝ сᲂдѣ́ѧхъ мно́ги дв҃о , мꙋче́нїѧ
ѡ҆жида́ю про́чее . ѿ него́же мѧ и҆зба́ви , несꙋмнѣ́нымъ срⷣцемъ к̾ тебѣ̀
прихᲂдѧ́щаго , и҆ бжⷭ҇твеныи пᲂкро́въ тво́й призыва́юща .

=и҆́нъ , і҆рмо́съ .= ~Тѧ̀ па́че ᲂу҆ма̀ . =ди́венъ бг҃ъ . С=тра́сть сщ҃е́ннꙋю
мч҃нцы , пᲂбѣди́тельнꙋю прїе́мше , дарᲂва́ти тебѣ̀ ны́нѣ мо́лѧтсѧ , вѣ́рᲂю
преста́вленымъ сп҃се ѡ҆слабле́нїе . =пᲂко́й гдⷭ҇и . О=у҆мерщве́нїе
претерпѣ́лъ є҆ди́не сп҃се без̾сме́ртне , и҆́же вᲂскрⷭ҇нїе мертвеце́мъ пᲂдаѧ̀
ꙗ҆́кѡ бл҃гᲂꙋтро́бенъ , и҆ без̾сме́ртїѧ свѣ́тлᲂсть . =сла́ва . И҆=спра́вилъ
є҆сѝ на́съ па́дшихъ в̾ сме́рть , и҆ на жи́зни вѣ́чнѣй , надѣ́ѧтисѧ наꙋчи́лъ
є҆сѝ . є҆ю́же ᲂу҆лꙋчи́ти твᲂи́мъ рабо́мъ сп҃се да́рꙋй . =и҆ ны́нѣ . З=ако́на
сѣ́ни , преидо́ша ржⷭ҇тво́мъ тѝ , и҆́стина вᲂсїѧ̀ , и҆ бл҃гᲂда́ть дарᲂва́сѧ .
тѣ́мже тѧ̀ бцⷣе велича́емъ .

=та́же , д=ᲂсто́йнѡ є҆́сть . =и҆= пᲂкло́нъ до землѝ . =та́же ,= ~є҆ктенїѧ̀
ма́лаѧ . =и҆= свѣти́ленъ . =и҆ =ѱалмы̀ ѻ҆бы́чны .

=на хвали́тѣхъ , стихѣ́ры , мч҃нчны . гла́съ , є҃ . Б=л҃гᲂслᲂве́но во́инство
цр҃ѧ нбⷭ҇нагѡ . а҆́ще бо и҆ земнᲂро́дни бѣ́ша страстᲂте́рпцы , но а҆́нг҃льскᲂе
дᲂстᲂѧ́нїе пᲂтща́шасѧ дᲂсти́гнꙋти . ѡ҆ тѣлесѣ́хъ неради́вше , и҆ страсте́й
ра́ди беспло́тныхъ спᲂдо́бишасѧ че́сти . тѣ́мже мᲂли́твами и҆́хъ гдⷭ҇и спасѝ
дш҃а на́ша . ~Стрⷭ҇тᲂно́сцы твᲂѝ гдⷭ҇и , чино́мъ а҆́нг҃льскимъ
ᲂу҆пᲂдо́бльшесѧ , ꙗ҆́кѡ беспло́тнїи , мꙋ́ки претерпѣ́ша , є҆динᲂмы́слено ,
ᲂу҆пᲂва́нїе и҆мꙋ́ще , ѡ҆бѣща́нныхъ бл҃гъ наслажде́нїе . мᲂли́твами и҆́хъ бж҃е
пᲂми́лꙋй на́съ . ~Ст҃і́и мꙋ́ченицы на землѝ пᲂдви́гшесѧ , мра́зъ претерпѣ́ша ,
и҆ ѻ҆гню̀ преда́шасѧ , вᲂда̀ и҆́хъ прїѧ́тъ . тѣ́хъ є҆́сть гла́съ , прᲂидо́хᲂмъ
сквᲂзѣ̀ ѻ҆́гнь и҆ во́дꙋ , и҆ и҆зведѐ ны в̾ пᲂко́й . тѣ́хъ мл҃твами бж҃е
пᲂми́лꙋй на́съ . ~Въ мꙋ́кахъ сꙋ́ще ст҃і́и ра́дꙋющесѧ вᲂпїѧ́хꙋ , кꙋ́плѧ на́мъ
сꙋ́ть сїѧ̀ ко влⷣцѣ . вмѣ́стѡ быва́ющихъ ра́нъ на тѣлесѣ́хъ , свѣ́тлѡ
ѡ҆дѣѧ́нїе в̾ вᲂскрⷭ҇нїи прᲂцвѣте́тъ на́мъ . за без̾че́стїе , вѣнцы̀ .
за ᲂу҆́зы темни́чныѧ , ра́й . и҆ за и҆́же со ѕлᲂдѣ́и ѡ҆сꙋжде́нїе , є҆́же
со а҆́нг҃лы житїѐ . тѣ́мже мл҃твами и҆́хъ гдⷭ҇и спасѝ дш҃а на́ша . =сла́ва ,
пᲂко́инъ .= ~Ты̀ сᲂзда́выи мѧ̀ гдⷭ҇и , и҆ пᲂлᲂжѝ на мнѣ̀ рꙋ́кꙋ твᲂю̀ , и҆
запᲂвѣ́давъ и҆ речѐ , в̾ зе́млю па́ки по́йдеши , наста́ви мѧ напра́выи пꙋ́ть
тво́й , прᲂща́ѧ мнѣ̀ прегрѣше́нїѧ мᲂѧ̀ , ѡ҆сла́би мѝ и҆ спаси́ мѧ мᲂлю́сѧ
ꙗ҆́кѡ чл҃кᲂлю́бецъ . =и҆ ны́нѣ , боⷢ҇ . Ѽ=ле ѻ҆каѧ́ннаѧ дш҃е , кі́и ѿвѣ́тъ
и҆́маши рещѝ сꙋдїѝ во ѻ҆́нъ ча́съ , є҆гда̀ престо́ли пᲂста́вѧтсѧ на сꙋдѣ̀ ,
и҆ сꙋдїѧ̀ прїи́детъ ѿ нб҃съ , сᲂше́дъ со тма́ми а҆́нг҃льскими ; є҆гда̀ сѧ́детъ
на сꙋди́щи , прю̀ сᲂтвᲂри́ти с̾ рабы̀ непᲂтре́бными , пᲂдо́бными мнѣ̀ , что̀
ѿвѣща́ти и҆́маши ; что́же принестѝ тᲂгда̀ ; пᲂи́стинѣ ни что́же , ᲂу҆́мъ и҆
тѣ́ло ѡ҆скверни́въ сѝ . тѣ́мже припадѝ къ дв҃ѣй , и҆ зᲂвѝ непреста́ннѡ ,
пᲂда́ти тебѣ̀ бᲂга́тнѡ грѣхо́въ прᲂще́нїе .

=на стихо́внѣ , стⷯры , пᲂко́йны . гла́съ , є҃ . поⷣ . р=а́дꙋйсѧ
живᲂно́сныи .= С=вѣ́тᲂмъ лица̀ твᲂегѡ̀ хрⷭ҇тѐ , преста́вленыѧ ꙗ҆́кѡ ще́дръ
прᲂсвѣтѝ . в̾селѝ ѧ҆̀ в̾ мѣ́сто зла́чнѡ , привᲂда́хъ твᲂегѡ̀ чи́стагѡ и҆
бжⷭ҇твена пᲂко́ѧ , въ жела́емыхъ нѣ́дрѣхъ а҆враа́ма пра́ѻ҆ц҃а . и҆дѣ́же свѣ́тъ
тво́й чи́стыи сїѧ́етъ , и҆ прᲂлива́ютсѧ и҆сто́чницы бл҃гᲂсты́ни . и҆дѣ́же
ликꙋ́ютъ ꙗ҆́снѡ веселѧ́щесѧ пра́ведныхъ ли́цы ѡ҆ твᲂе́й бл҃гᲂсти . с̾ни́миже
ᲂу҆чинѝ рабы̀ твᲂѧ̀ , пᲂдаѧ̀ и҆́мъ ве́лїю млⷭ҇ть . =сти́хъ : бл҃же́ни ꙗ҆́же
и҆збра̀ и҆ прїѧ́тъ ѧ҆̀ гдⷭ҇ь ,꙳ па́мѧть и҆́хъ ѿ́ рᲂда въ ро́дъ . П=ѣ́ти
всесᲂста́вными гла́сы , славᲂсло́вѧщихъ твᲂю̀ держа́вꙋ бл҃гᲂвᲂлѝ ще́дре ,
преста́вленымъ ѿ малᲂвре́менныхъ , к̾ тебѣ̀ влⷣцѣ всѣ́хъ и҆ бг҃ꙋ на́шемꙋ ,
пᲂдаѧ̀ красᲂто́ю твᲂе́ю ѡ҆свѣща́тисѧ . и҆ сла́дкагѡ и҆ кра́снагѡ прича́стїѧ
твᲂегѡ̀ , вᲂспрїѧ́ти же и҆ наслажда́тисѧ чи́стѣйше . и҆дѣ́же ѻ҆́крестъ
престо́ла твᲂегѡ̀ ликꙋ́ютъ а҆́нг҃ли , и҆ ст҃ы́хъ сᲂбо́ри ра́дᲂстнѡ ѡ҆б̾стᲂѧ́тъ .
с̾ ни́миже твᲂи́мъ рабо́мъ пᲂко́й пᲂда́ждь , и҆ ве́лїю млⷭ҇ть . =сти́хъ : дш҃а
и҆́хъ ,꙳ во бл҃ги́хъ вᲂдвᲂрѧ́тсѧ . И҆=дѣ́же пррⷪ҇кѡмъ ли́къ , а҆пⷭ҇лѡмъ и҆
мч҃нкѡмъ чи́нᲂве , и҆ всѝ и҆́же ѿ́ вѣка ѡ҆правди́вшїисѧ твᲂе́ю спаси́тельнᲂю
стрⷭ҇тїю и҆ кро́вїю , є҆ю́же и҆скꙋпи́лъ є҆сѝ плѣне́наго чл҃ка , та́мѡ и҆́же
вѣ́рᲂю ᲂу҆со́пшихъ пᲂко́й , ꙗ҆́кѡ чл҃кᲂлю́бецъ , прᲂща́ѧ сᲂгрѣше́нїѧ .
є҆ди́нъ бо без̾грѣ́шенъ на землѝ по́жилъ є҆сѝ , ст҃ъ вᲂи́стинꙋ , и҆ є҆ди́нъ
во ᲂу҆ме́ршихъ свᲂбо́дь . тѣ́мже твᲂи́мъ рабо́мъ пᲂко́й пᲂда́ждь , и҆ ве́лїю
млⷭ҇ть . =сла́ва , и҆ ны́нѣ , боⷢ҇ . З=ако́нᲂмъ грѣхо́внымъ на́съ пᲂрабᲂще́ныхъ
свᲂбᲂди́ла є҆сѝ влⷣчце , в̾ лᲂжесна́хъ закᲂнᲂда́вца и҆ цр҃ѧ хрⷭ҇та̀ , заче́нши
є҆ди́на дв҃о мт҃и , и҆́мже ѡ҆правда́емсѧ тꙋ́не тᲂгѡ̀ бл҃гᲂда́тїю . є҆го́же
ны́нѣ мᲂлѝ , дш҃а пᲂю́щихъ тѧ̀ бг҃ᲂмт҃рь , написа́ти в̾ кни́зѣ живо́тнѣй .
ꙗ҆́кѡ да хᲂда́тайствᲂмъ тѝ спа́сшесѧ всенепᲂро́чнаѧ , сн҃а твᲂегѡ̀ любе́знᲂе
и҆збавле́нїе пᲂлꙋчи́мъ . тᲂмꙋ̀ пᲂклᲂнѧ́ющесѧ , пᲂдаю́щемꙋ ми́рᲂви ве́лїю
млⷭ҇ть .

=та́же , б=л҃го є҆́сть и҆спᲂвѣ́датисѧ . ~трⷭ҇то́е , и҆ по ѻ҆́ч҃е на́шъ .
~трᲂпа́рь , ст҃о́мꙋ .= с=ла́ва , и҆ нн҃ѣ , боⷢ҇ , вᲂскрⷭ҇нъ , настᲂѧ́щаго
гла́са .= є҆=ктенїѧ̀ . =та́же , ча́съ , а҃ . ѱ=алмы̀ , ѡ҆бы́чны . и҆ про́чее ,
и҆ кᲂне́чныи ѿпꙋ́стъ .

В=ъ сꙋбо́тꙋ , бл҃же́нны . гла́съ , є҃ .=

~Разбо́йникъ на крⷭ҇тѣ̀ , бг҃а бы́ти вѣ́рᲂвавъ тѧ хрⷭ҇тѐ , и҆спᲂвѣ́да тѧ
чи́стѡ ѿ́ срⷣца , пᲂмѧни́ мѧ гдⷭ҇и вᲂпїю́ща во црⷭ҇твїи си .

=бл҃же́ни и҆згна́ни пра́вды ра́ди ,꙳ ꙗ҆́кѡ тѣ́хъ є҆́сть црⷭ҇тво нбⷭ҇нᲂе .
Н=ачалᲂѕло́бнаго врага̀ , ᲂу҆мертви́вше мч҃нцы разрꙋши́сте , и҆ взыдо́сте
к̾ вы́шнимъ . вѣнча́вшесѧ бжⷭ҇твеными пᲂбѣ́дами , и҆ цр҃ю всѣ́хъ пред̾ста́сте .

=бл҃же́ни є҆стѐ є҆гда̀ пᲂно́сѧтъ ва́мъ , и҆ и҆зженꙋ́тъ вы̀ , и҆ рекꙋ́тъ
всѧ́къ ѕо́лъ гл҃ъ ,꙳ на вы̀ лжꙋ́ще менѐ ра́ди . С=щ҃е́ннїи ст҃лїе , свѣ́тᲂмъ
прᲂсвѣти́вшесѧ прᲂсла́вишасѧ , и҆ препᲂдо́бныхъ мно́жество , приснᲂсꙋ́щнагѡ
пᲂлꙋчи́ша живᲂта̀ . тѣ́мже ᲂу҆блажа́еми сꙋ́ть .

=ра́дꙋйтесѧ и҆ весели́тесѧ ,꙳ ꙗ҆́кѡ мзда̀ ва́ша мно́га на́ нб҃сѣхъ . С=ли́ки
и҆збра́нныхъ влⷣко , в̾ мѣ́стѣ ѡ҆слабле́нїѧ , и҆́хже преста́вилъ є҆сѝ в̾селѝ
сло́ве . презрѣ́въ хрⷭ҇тѐ , ꙗ҆́же на землѝ тѣ́хъ сᲂгрѣше́нїѧ .

=сла́ва . Ѽ= трⷪ҇це честна́ѧ , первᲂсщ҃е́нники и҆ мч҃нки во́ вѣки ᲂу҆мᲂле́на
бꙋ́ди . и҆ и҆́же вѣ́рᲂю ᲂу҆ме́ршихъ дш҃а́мъ спасе́нїе да́рꙋй , и҆ ве́лїю
ми́лᲂсть .

=и҆ ны́нѣ . И҆́=же невмѣсти́маго всѣ́ми , бг҃ᲂра́дᲂваннаѧ в̾мѣсти́ла є҆сѝ ,
и҆ ро́ждьши па́че є҆стества̀ и҆ сло́ва . тᲂгѡ̀ ми́лᲂстива бы́ти всѣ́мъ влⷣчце
ᲂу҆мᲂлѝ .

=кᲂне́цъ пѧ́тᲂмꙋ гла́сꙋ .=

