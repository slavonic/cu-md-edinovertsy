В=ъ сꙋбо́тꙋ ве́черъ . на ма́лѣй вече́рни . нача́ло ѡ҆бы́чно , ꙗ҆́кᲂже
ᲂу҆ка́зано въ пѧ́тᲂмъ гла́сѣ . на гдⷭ҇и вᲂзва́хъ , стⷯры вᲂскрⷭ҇ны . гла́съ ,
з҃ . =з=апѣ́въ : да ᲂу҆пᲂва́етъ і҆и҃ль на́ гдⷭ҇а . П=рїиди́те вᲂзра́дꙋемсѧ
гдⷭ҇ви , сᲂкрꙋши́вшемꙋ сме́рти держа́вꙋ , и҆ прᲂсвѣти́вшемꙋ чл҃ческїи ро́дъ ,
съ беспло́тными зᲂвꙋ́ще , сᲂдѣ́телю сп҃се на́шъ сла́ва тебѣ̀ . =два́жды .
Р=аспѧ́тїе претерпѣ́въ сп҃се , и҆ пᲂгребе́нїе на́съ ра́ди . сме́ртїю же ꙗ҆́кѡ
бг҃ъ сме́рть ᲂу҆мертви́лъ є҆сѝ , тѣ́мже кла́нѧемсѧ тридне́внᲂмꙋ вᲂскрⷭ҇нїю
твᲂемꙋ̀ , гдⷭ҇и сла́ва тебѣ̀ .= А҆=пⷭ҇ли ви́дѣвше вᲂскрⷭ҇нїе сᲂдѣ́телѧ
чꙋдѧ́хꙋсѧ , пᲂю́ще хвалꙋ̀ а҆́нг҃льскꙋю , сѝ сла́ва цр҃ко́внаѧ , сѐ бᲂга́тство
црⷭ҇твїѧ . пᲂстрада́выи на́съ ра́ди гдⷭ҇и сла́ва тебѣ̀ .

=сла́ва , и҆ нн҃ѣ , боⷢ҇ . и҆з̾ =тебѐ прест҃а́ѧ бцⷣе дв҃о , не и҆зрече́ннѡ
рᲂди́сѧ хрⷭ҇то́съ бг҃ъ на́шъ , вᲂи́стинꙋ сы́и бг҃ъ превѣ́чныи , и҆ чл҃къ но́въ ,
ѻ҆́во ᲂу҆́бѡ сы́и приснᲂсꙋ́щенъ , ѻ҆́во же на́съ ра́ди бы́въ , да спасе́тъ
сᲂбо́ю кᲂего́ждо є҆стества̀ сво́йство . ѻ҆́вѣмъ ᲂу҆́бѡ сїѧ́ѧ чꙋдесы̀ ,
ѻ҆́вѣмъ же и҆звѣща́ѧ страстьмѝ . тѣ́мже є҆ди́нъ то́й же ᲂу҆мира́етъ ꙗ҆́кѡ
чл҃къ , и҆ ꙗ҆́кѡ бг҃ъ вᲂста́етъ . є҆го́же мᲂлѝ чи́стаѧ бракᲂнеи҆скꙋ́снаѧ ,
спасти́сѧ дш҃а́мъ на́шимъ .

=на стихо́внѣ , стихѣ́ра . гла́съ , з҃ . В=ᲂскре́съ и҆́з̾ грᲂба сп҃се ми́ра ,
и҆ сᲂвᲂскреси́лъ є҆сѝ чл҃ка с̾ пло́тїю свᲂе́ю , гдⷭ҇и сла́ва тебѣ̀ .

=сти́хъ : приведꙋ́тсѧ цр҃ю дв҃ы во слѣ́дъ є҆ѧ̀ ,꙳ и҆ и҆́скренѧѧ є҆ѧ̀
приведꙋ́тсѧ тебѣ̀ . О=у҆мирѝ бг҃ᲂневѣ́сто дш҃ꙋ мᲂю̀ , и҆ бꙋ́рю ᲂу҆крᲂтѝ
страсте́й мᲂи́хъ , да прᲂславлѧ́ю тѧ̀ .

=сти́хъ : слы́ши дщѝ и҆ ви́ждь ,꙳ и҆ приклᲂнѝ ᲂу҆́хо твᲂѐ . М=но́жества
прегрѣше́нїи мᲂи́хъ бцⷣе , всѧ́чески пᲂтребѝ , и҆ страсте́й мᲂи́хъ тмꙋ̀
ѿженѝ .

=сти́хъ : пᲂмѧнꙋ̀ и҆́мѧ твᲂѐ ,꙳ во всѧ́кᲂмъ ро́дѣ и҆ ро́дѣ . Б=е́зднꙋ
препла́ваю сластᲂлю́бїѧ , ѻ҆трᲂкᲂви́це пᲂтᲂплѧ́емь є҆́смь , и҆ на́гъ притека́ю
к̾ пᲂкро́вꙋ твᲂемꙋ̀ .

=сла́ва , и҆ ны́нѣ , боⷢ҇ . В=ре́мѧ ми пᲂкаѧ́нїѧ , чи́стаѧ пᲂда́ждь , и҆
прегрѣше́нїемъ и҆збавле́нїе , и҆ бꙋ́дꙋщїѧ и҆змѝ мꙋ́ки .

=таⷤ , н=н҃ѣ ѿпꙋща́еши .= т=рⷭ҇то́е , и҆ по ѻ҆́ч҃е на́шъ .= трᲂпа́рь ,
вᲂскрⷭ҇нъ . є҆=ктенїѧ̀ ,= и҆ =ѿпꙋ́стъ .





=ВЪ СУБО́ТУ НА ВЕЛИ́ЦѢЙ ВЕЧЕ́РНИ=

=нача́ло твᲂри́мъ все́й вече́рнѣй слꙋ́жбѣ , ꙗ҆́кᲂже ᲂу҆ка́зано , въ пѧ́тᲂмъ
гла́сѣ . на́ гдⷭ҇и вᲂзва́хъ , стⷯры вᲂскрⷭ҇ны . гла́съ , з҃ . твᲂре́нїе ,
і҆ѡа́нна дамаски́на . и҆ пᲂе́мъ , стихѡ́въ , і҃ . =з=апѣ́въ : и҆зведѝ
и҆з̾ темни́цы дш҃ꙋ мᲂю̀ ,꙳ и҆спᲂвѣ́датисѧ и҆́мени твᲂемꙋ̀ . П=рїиди́те
вᲂзра́дꙋемсѧ гдⷭ҇ви , сᲂкрꙋши́вшемꙋ сме́рти держа́вꙋ , и҆ прᲂсвѣти́вшемꙋ
чл҃ческїи ро́дъ , съ беспло́тными зᲂвꙋ́ще , сᲂдѣ́телю сп҃се на́шъ сла́ва
тебѣ̀ .

=менѐ ждꙋ́тъ пра́ведницы ,꙳ до́ндеже вᲂзда́си мнѣ̀ . Р=аспѧ́тїе претерпѣ́въ
сп҃се , и҆ пᲂгребе́нїе на́съ ра́ди . сме́ртїю же ꙗ҆́кѡ бг҃ъ сме́рть
ᲂу҆мертви́лъ є҆сѝ , тѣ́мже кла́нѧемсѧ тридне́внᲂмꙋ вᲂскрⷭ҇нїю твᲂемꙋ̀ , гдⷭ҇и
сла́ва тебѣ̀ .

=и҆з̾ глꙋбины̀ вᲂзва́хъ к̾ тебѣ̀ гдⷭ҇и ,꙳ гдⷭ҇и ᲂу҆слы́ши гла́съ мо́й .
А҆=пⷭ҇ли ви́дѣвше вᲂскрⷭ҇нїе сᲂдѣ́телѧ чꙋдѧ́хꙋсѧ , пᲂю́ще хвалꙋ̀ а҆́нг҃льскꙋю ,
сѝ сла́ва цр҃ко́внаѧ , сѐ бᲂга́тство црⷭ҇твїѧ . пᲂстрада́выи на́съ ра́ди
гдⷭ҇и сла́ва тебѣ̀ .

=и҆́ны , стихѣ́ры . твᲂре́нїе а҆нато́лїѧ патрїа́рха цр҃ѧ гра́да .
=з=апѣ́въ : бꙋ́дѣтѣ ᲂу҆́ши твᲂѝ ,꙳ вне́млющѣ гла́съ мл҃твы мᲂеѧ̀ . А҆́=ще и҆
ꙗ҆́тъ бы́сть хрⷭ҇тѐ ѿ без̾зако́нныхъ мꙋ́жъ , но ты́ ми є҆сѝ бг҃ъ
несрамлѧ́юсѧ . бїе́нъ бы́сть по плеще́ма , и҆ не ѿмета́юсѧ . на крⷭ҇тѣ̀
пригвᲂзди́сѧ , и҆ нетаю̀ . вᲂскрⷭ҇нїемъ твᲂи́мъ хвалю́сѧ . сме́рть бо твᲂѧ̀
живо́тъ мо́й . всеси́льне гдⷭ҇и сла́ва тебѣ̀ .

=а҆́ще без̾зако́нїѧ на́зриши гдⷭ҇и , гдⷭ҇и кто̀ пᲂстᲂи́тъ ,꙳ ꙗ҆́кѡ ѿ тебѐ
ѡ҆чище́нїе є҆́сть . Д=в҃дскᲂе прᲂро́чествїе и҆спᲂлнѧ́ѧ хрⷭ҇то́съ , вели́чество
свᲂѐ в̾ сїѡ́нѣ ᲂу҆чн҃кѡ́мъ ѿкры́лъ є҆́сть . хвали́ма пᲂказꙋ́ѧ себѐ и҆
сла́вима при́снѡ , со ѻ҆ц҃е́мъ и҆ дх҃ᲂмъ ст҃ы́мъ . пе́рвѣе ᲂу҆́бѡ бе́з̾плᲂти
ꙗ҆́кѡ сло́во . на пᲂслѣ́дᲂкъ же на́съ ра́ди вᲂпло́щшасѧ , и҆ ᲂу҆мерщве́на бы́вша
ꙗ҆́кѡ чл҃ка , и҆ вᲂскр҃сша со́ властїю , ꙗ҆́кѡ чл҃кᲂлю́бца .

=и҆́мене ра́ди твᲂегѡ̀ пᲂтерпѣ́хъ тѧ̀ гдⷭ҇и , пᲂтерпѣ̀ дш҃а мᲂѧ̀ в̾ сло́во
твᲂѐ ,꙳ ᲂу҆пᲂва̀ дш҃а мᲂѧ̀ на́ гдⷭ҇а . С=ᲂше́лъ є҆сѝ во а҆́дъ хрⷭ҇тѐ ꙗ҆́кᲂже
и҆зво́ли , и҆спрᲂве́рже сме́рть ꙗ҆́кѡ бг҃ъ и҆ влⷣка , и҆ вᲂскр҃се тридне́внѡ ,
сᲂвᲂскреси́въ а҆да́ма , ѿ а҆́дᲂвыхъ ᲂу҆́зъ и҆ тлѣ́нїѧ . зᲂвꙋ́ща и҆ гл҃юща ,
сла́ва вᲂскрⷭ҇нїю твᲂемꙋ̀ , є҆ди́не чл҃кᲂлю́бче .

=ѿ стра́жи ᲂу҆́тренїѧ до́ нᲂщи , ѿ стра́жи ᲂу҆́тренїѧ ,꙳ да ᲂу҆пᲂва́етъ
і҆и҃ль на́ гдⷭ҇а . во́ =грᲂбѣ пᲂлᲂжи́сѧ ꙗ҆́кѡ спѧ̀ гдⷭ҇и , и҆ вᲂскр҃се
тридне́внѡ ꙗ҆́кѡ си́ленъ въ крѣ́пᲂсти , сᲂвᲂскреси́въ а҆да́ма ѿ тлѝ сме́ртныѧ ,
ꙗ҆́кѡ бг҃ъ всеси́ленъ .

=та́же , в̾ =минѣ́и , стихѣ́ры , ст҃о́мꙋ . сла́ва , ст҃о́мꙋ , а҆́ще и҆́мать .
а҆́ще ли нѝ . сла́ва , и҆ нн҃ѣ , боⷢ҇ , гла́сꙋ . =и҆́ны стⷯры бцⷣѣ , пᲂе́мъ
и҆́хъ , и҆дѣ́же нѣ́сть минѣ́и . твᲂре́нїе , па́вла а҆мᲂре́йскаго . гла́съ ,
в҃ . =з=апѣ́въ : ꙗ҆́кѡ ѿ́ гдⷭ҇а млⷭ҇ть , и҆ мно́го ѿ негѡ̀ и҆збавле́нїе , и҆
то́й и҆зба́витъ і҆и҃лѧ ,꙳ ѿ всѣ́хъ без̾зако́нїи є҆гѡ̀ . Т=ы̀ є҆сѝ а҆́нг҃лѡмъ
ра́дᲂсть . ты̀ є҆сѝ чл҃кѡмъ сла́ва . ты̀ вѣ́рнымъ наде́жда , влⷣчце всепѣ́таѧ ,
пред̾ста́тельница на́ша . и҆ к̾ тебѣ̀ прибѣга́емъ во всѧ́кᲂй нꙋ́жди , ꙗ҆́кѡ
да мᲂльба́ми твᲂи́ми , ѿ стрѣ́лъ вра́жїихъ , па́гꙋбы дш҃етлѣ́нныѧ , и҆ всѧ́кихъ
скᲂрбе́й и҆зба́вимсѧ всѝ , вᲂспѣва́ющїи тѧ̀ бг҃ᲂневѣ́стнаѧ .

=хвали́те гдⷭ҇а всѝ ꙗ҆зы́цы ,꙳ пᲂхвали́те є҆гѡ̀ всѝ лю́дїе . Т=ы́ ми бцⷣе
ᲂу҆пᲂва́нїе . ты́ ми пред̾ста́тельница и҆ стѣна̀ , и҆ прибѣ́жище влⷣчце
препѣ́таѧ , ꙗ҆́же бг҃а пло́тїю не и҆скꙋсᲂмꙋ́жнѡ ро́ждьши , ми́рꙋ спаси́телѧ .
ты̀ мᲂльба́ми твᲂи́ми , ѿ ѡ҆держа́щихъ на́съ и҆зба́ви и҆скꙋше́нїи , и҆ бѣ́дъ и҆
ѡ҆б̾стᲂѧ́нїи , є҆ди́на хрⷭ҇тїа́нѡмъ прибѣ́жище .

=ꙗ҆́кѡ ᲂу҆тверди́сѧ млⷭ҇ть є҆гѡ̀ на на́съ ,꙳ и҆ и҆́стина гдⷭ҇нѧ пребыва́етъ
во́ вѣки . О=у҆крᲂтѝ пло́ти мᲂеѧ̀ стремле́нїѧ , ᲂу҆гасѝ пла́мень страсте́й
мᲂи́хъ . ѿи҆мѝ ѿ менѐ бцⷣе , зно́й лꙋка́выи жела́нїѧ мᲂегѡ̀ , и҆
непрекло́нныи мо́й ѻ҆бы́чай вᲂз̾вратѝ дв҃це , ѿ всѧ́кᲂгѡ бѣсо́вскагѡ
стремле́нїѧ , ꙗ҆́кѡ да в̾ ти́шинѣ срⷣца , и҆ в̾ без̾стра́стїи дш҃и мᲂеѧ̀ ,
пѣснᲂсло́влю тѧ̀ всепѣ́тꙋю .

=сла́ва , и҆ ны́нѣ , боⷢ҇ . гла́съ , з҃ . М=т҃и ᲂу҆́бѡ пᲂзна́сѧ па́че
є҆стества̀ бцⷣе . пребы́сть же дв҃ᲂю па́че сло́ва и҆ ра́зꙋма . и҆ чꙋдесѐ
ржⷭ҇тва̀ твᲂегѡ̀ сказа́ти ꙗ҆зы́къ немо́жетъ . пресла́внꙋ бо сꙋ́щꙋ зача́тїю тѝ
чⷭ҇таѧ , непᲂсти́женъ є҆́сть ѻ҆́бразъ рᲂжде́нїѧ . и҆дѣ́же бо хо́щетъ бг҃ъ ,
пᲂбѣжда́етсѧ є҆стества̀ чи́нъ . тѣ́мже тѧ̀ всѝ мт҃рь бж҃їю свѣ́дꙋще ,
мо́лимтисѧ прилѣ́жнѡ , мᲂлѝ спасти́сѧ дш҃а́мъ на́шимъ .

=та́же , в=ы́хᲂдъ съ кади́лᲂмъ .= и҆ с=вѣ́те ти́хїи . ~прᲂки́менъ , дню̀ ,
=и҆ =є҆ктенїѧ̀ .

=на стихо́внѣ , стⷯра . гла́съ , з҃ . В=ᲂскр҃съ и҆́з̾ грᲂба сп҃се ми́ра , и҆
сᲂвᲂскреси́лъ є҆сѝ чл҃ка с̾ пло́тїю свᲂе́ю , гдⷭ҇и сла́ва тебѣ̀ .

=и҆́ны , стихѣ́ры . по а҆́зъ вѣ́ди . сти́хъ : гдⷭ҇ь вᲂцр҃и́сѧ ,꙳ в̾ лѣ́пᲂтꙋсѧ
ѡ҆блечѐ . В=ᲂскрⷭ҇шемꙋ ѿ ме́ртвыхъ , и҆ прᲂсвѣти́вшемꙋ всѧ́ческаѧ , прїиди́те
пᲂклᲂни́мсѧ . ѿ а҆́дᲂва бо мꙋчи́тельства на́съ свᲂбᲂдѝ , свᲂи́мъ тридне́внымъ
вᲂскрⷭ҇нїемъ , живо́тъ на́мъ дарᲂва̀ , и҆ ве́лїю ми́лᲂсть .

=сти́хъ : и҆́бо ᲂу҆твердѝ вселе́ннꙋю ,꙳ ꙗ҆́же не пᲂдви́житсѧ . В=о а҆́дъ
сᲂше́дъ хрⷭ҇тѐ , сме́рть плѣни́лъ є҆сѝ . и҆ тридне́вно вᲂскр҃съ , на́съ
сᲂвᲂскреси́лъ є҆сѝ зᲂвꙋ́щїѧ . сла́ва вᲂскрⷭ҇нїю твᲂемꙋ̀ , є҆ди́не
чл҃кᲂлю́бче .

=сти́хъ : до́мꙋ твᲂемꙋ̀ пᲂдᲂба́етъ ,꙳ ст҃ы́ни гдⷭ҇и в̾ дᲂлгᲂтꙋ̀ дні́й .
С=тра́шенъ ꙗ҆ви́лсѧ є҆сѝ гдⷭ҇и , во́ грᲂбѣ лежа̀ ꙗ҆́кѡ спѧ̀ , вᲂскр҃съ же
тридне́внѡ ꙗ҆́кѡ си́ленъ , а҆да́ма сᲂвᲂскр҃си́лъ є҆сѝ , сла́вѧща твᲂѐ
всеси́льнᲂе вᲂста́нїе , гдⷭ҇и чл҃кᲂлю́бче .

=сла́ва . с=амᲂгла́снꙋ стⷯрꙋ , ст҃о́мꙋ , ~а҆́ще и҆́мать . и҆ ны́нѣ , боⷢ҇ ,
прѧ́мѡ гла́сꙋ , стⷯры , дᲂгма́тикъ пᲂслѣ́днїи . ~а҆́ще ли не и҆́мать :
=сла́ва , и҆ нн҃ѣ , боⷢ҇ . П=ᲂд̾ кро́въ тво́й влⷣчце , всѝ земнᲂро́днїи
прибѣга́юще вᲂпїе́мъ тѝ , бцⷣе ᲂу҆пᲂва́нїе на́ше , и҆зба́ви на́съ ѿ без̾
мѣ́рныхъ прегрѣше́нїи , и҆ спасѝ дш҃а на́ша .

=таⷤ , н=н҃ѣ ѿпꙋща́еши . ~трⷭ҇то́е , и҆ по ѻ҆́ч҃е на́шъ . =трᲂпа́рь , гла́съ ,
з҃ . р=азрꙋщѝ крⷭ҇то́мъ . =сла́ва , и҆ нн҃ѣ , боⷢ҇ , п=и́санъ , на ᲂу҆́трени .=
та́же , ѿ=пꙋ́стъ .

~Въ сꙋбо́тꙋ на па́вечерницѣ , нача́ло ѡ҆бы́чно , ꙗ҆́кᲂже ᲂу҆ка́зано ,
в̾ пѧ́тᲂмъ гла́сѣ . К=ано́нъ , прест҃ѣ́й бцⷣѣ . гла́съ , з҃ . пѣ́снь , а҃ .
і҆рмо́съ . С=ᲂкрꙋ́шшемꙋ бра́ни мы́шцею высо́кᲂю , и҆ вса́дники тристᲂѧ́ща ,
пᲂгрꙋ́жшемꙋ вᲂспᲂе́мъ хрⷭ҇тꙋ̀ , ꙗ҆́кѡ и҆зба́вителю на́шемꙋ ꙗ҆́кѡ прᲂсла́висѧ .
=запѣ́въ : прест҃а́ѧ гжⷭ҇е бцⷣе спасѝ на́съ . Ꙗ҆́=кѡ ᲂу҆краше́нїе пѣ́нїемъ ,
и҆ пѣ́снь бг҃ᲂпᲂдо́бнꙋ , бл҃гᲂдаре́нїѧ тѝ да́ры прино́симъ , є҆́же ра́дꙋисѧ
ны́нѣ чи́стаѧ , ꙗ҆́кѡ ѿ печа́ли ра́дᲂсть на́мъ пᲂдала̀ є҆сѝ . ~Ми́лᲂсти твᲂеѧ̀
бл҃гᲂда́ть , и҆ пᲂкро́ва крѣ́пᲂсть , непремᲂлчи́мъ дв҃о пречⷭ҇таѧ , ꙗ҆́кѡ
ѿ бѣ́дъ лю́тыхъ на́съ спасла̀ є҆сѝ . =сла́ва . Ѿ= разли́чныхъ и҆зба́вльшесѧ
и҆скꙋше́нїи , и҆ ско́рбей , мт҃рьними твᲂи́ми мл҃твами пречⷭ҇таѧ , сᲂгла́снѡ
и҆ те́плѣ бл҃гᲂдаре́нїѧ тебѣ̀ всѝ гла́сы пᲂе́мъ . =и҆ ны́нѣ . Р=ѧ́снами
и҆спещре́на ꙗ҆́кѡ златы́ми , дᲂбрᲂдѣ́тельми , и҆ дх҃а бл҃гᲂда́тьми пречⷭ҇таѧ ,
ꙗ҆́кѡ невѣ́ста ѻ҆́ч҃а , ᲂу҆краси́вшисѧ вᲂи́стинꙋ , мт҃и ꙗ҆ви́сѧ бг҃ꙋ .

=пѣ́снь , г҃ . і҆рмо́съ . В=нача́тцѣ нб҃са̀ всеси́льнымъ сло́вᲂмъ сѝ
ᲂу҆тверже́и , гдⷭ҇и сп҃се , и҆ всетвᲂрѧ́щимъ дх҃ᲂмъ бж҃їимъ всю̀ си́лꙋ и҆́хъ ,
на недви́жимᲂмъ мѧ ка́мени и҆спᲂвѣ́данїѧ твᲂегѡ̀ ᲂу҆твердѝ . ~Ра́дᲂсти
бжⷭ҇твеныѧ вели́чїе , ꙗ҆́кѡ ѿ нача́ла на́мъ весе́лїю бл҃гᲂдаре́нїѧ , гла́сы
прино́симъ прилѣ́жнѡ , пᲂчита́юще ю҆̀ , ꙗ҆́кѡ пред̾ста́тельницꙋ на́шꙋ . ~И҆́же
тᲂбо́ю и҆зба́вльшесѧ ѿ бѣ́дъ , и҆ тебѐ ра́ди ра́дᲂсть пᲂлꙋчи́вше
мт҃и без̾невѣ́стнаѧ . ꙗ҆́кѡ пᲂда́тельницꙋ бл҃гꙋ , и҆ застꙋ́пницꙋ бл҃гᲂхва́льнꙋ ,
всѝ прᲂславлѧ́емъ . =сла́ва . И҆=змѣне́нїе прегрѣше́нїемъ и҆ напа́стемъ ,
бжⷭ҇твенᲂю тѝ мл҃твᲂю прїе́млюще , мт҃и хрⷭ҇та̀ бг҃а , ꙗ҆́кѡ винꙋ̀ бл҃ги́мъ ,
вᲂспѣва́емъ тѧ вѣ́рнѡ , бл҃гᲂда́рными гла́сы . =и҆ ны́нѣ . И҆́=же ра́дᲂсти
и҆сто́чникъ без̾сме́ртныѧ , то́читъ ра́дᲂсти стрꙋѝ прⷭ҇нѡ и҆ спаса́етъ всѣ́хъ
сама̀ , ꙗ҆́кѡ прⷭ҇нᲂжи́зненᲂе на́мъ бл҃гᲂдаѧ́нїе мт҃и хрⷭ҇та̀ бг҃а .

=пѣ́снь , д҃ . і҆рмо́съ . П=ᲂкры́ла є҆́сть нб҃са̀ хрⷭ҇тѐ смᲂтре́нїемъ
твᲂи́мъ , дᲂбрᲂдѣ́тели не и҆зрече́нныѧ мꙋ́дрᲂсти твᲂеѧ̀ чл҃кᲂлю́бче .
~Дᲂсто́йнꙋю ти пѣ́снь ра́дᲂванїѧ чⷭ҇таѧ дв҃о , веселѧ́щесѧ прино́симъ ,
и҆зба́вльшесѧ ѿ бѣ́дъ твᲂи́ми мл҃твами . ~Бл҃гᲂда́рственѡ тѝ дв҃о чⷭ҇таѧ ,
дш҃е́вныма рꙋка́ма вно́симъ пѣ́нїе , бжⷭ҇твеными пѣ́сньми и҆гра́юще , ѿ печа́ли
и҆зба́вльшесѧ мно́гїѧ . =сла́ва . В=ᲂз̾двиго́ша на ны̀ бѣды̀ мно́ги ,
страстні́и грѣсѝ . но бжⷭ҇твенымъ тѝ кро́вᲂмъ чⷭ҇таѧ на́съ и҆зба́ви . =и҆
ны́нѣ . Б=л҃же́ни вᲂи́стинꙋ чтꙋ́щїи тѧ , бцⷣе пречⷭ҇таѧ , ꙗ҆́кѡ тᲂбо́ю грѣха̀
и҆ печа́ли и҆зба́вихᲂмсѧ .

=пѣ́снь , є҃ . і҆рмо́съ . Н=о́щь несвѣтла̀ невѣ́рнымъ , вѣ́рнымъ же
прᲂсвѣще́нїе в̾ пи́щи слᲂве́съ твᲂи́хъ , и҆ сегѡ̀ ра́ди к̾ тебѣ̀ ᲂу҆́треннюю ,
и҆ вᲂспѣва́ю твᲂѐ бжⷭ҇тво̀ . ~Грѣхꙋ̀ пᲂтреби́телѧ , хрⷭ҇та̀ дв҃о рᲂдила̀
є҆сѝ , и҆́мже ѿ напа́стей и҆ бᲂлѣ́зней спасе́сѧ ми́ръ . тѣ́мже ра́дꙋисѧ и҆
мы̀ вᲂпїе́мъ тѝ , и҆зба́вльшїисѧ печа́лей . ~Ѡ҆бъє́мшесѧ разли́чными
напа́стьми , чⷭ҇таѧ влⷣчце , и҆ печа́лїю и҆ ско́рбїю , и҆ лю́тымъ
ѡ҆б̾стᲂѧ́нїемъ , ѿча́ѧвшїисѧ мы̀ весе́лїѧ , наде́жꙋ тѧ ѡ҆брѣто́хᲂмъ .
=сла́ва . Ꙗ҆́=кѡ спасе́нїѧ храни́лище на́мъ рабо́мъ твᲂи́мъ чⷭ҇таѧ ѿгᲂнѧ́еши
напа́сти , и҆ сᲂблюда́еши невреди́мы . тѣ́мже прича́стницы мно́гихъ ти бл҃гъ ,
бл҃гᲂдари́мъ тѧ пѣ́сньми . =и҆ ны́нѣ . Б=л҃гᲂдари́мъ и҆зба́вльшесѧ тᲂбо́ю
грѣхѡ́въ мно́гихъ , и҆ немᲂще́й и҆ бᲂлѣ́зней и҆ недꙋ́гъ лю́тыхъ , пречⷭ҇таѧ
влⷣчце , наде́жа бо є҆сѝ тверда̀ твᲂи́мъ вѣ́рнымъ рабѡ́мъ .

=пѣ́снь , ѕ҃ . і҆рмо́съ . В=о глꙋбинꙋ̀ грѣхо́внꙋю впа́дсѧ бл҃же , ꙗ҆́кѡ і҆ѡ́на
ѿ ки́та вᲂпїю́ ти , вᲂз̾ведѝ ѿ тлѝ бж҃е живо́тъ мо́й , и҆ спаси́ мѧ
чл҃кᲂлю́бче . ~А҆́нг҃льстїи ꙗ҆зы́цы , дᲂсто́йнѡ твᲂѧ̀ хвалы̀ вᲂспѣ́ти
немо́гꙋтъ чи́стаѧ . мы́ же ны́нѣ ра́бски взе́мшесѧ , ра́дᲂванїе гаврїи́лᲂво
прино́симъ тѝ . ~Во глꙋбинꙋ̀ печа́ли и҆ ѡ҆б̾стᲂѧ́нїѧ грѣхѝ на́шими впа́дше ,
и҆зба́вихᲂмсѧ тᲂбо́ю ѿ нꙋ́жди и҆ напа́стей , дв҃о бцⷣе чⷭ҇таѧ .= сла́ва . П=ᲂд̾
дᲂлго́мъ сᲂдѣ́ла ве́сь ми́ръ чⷭ҇таѧ , бл҃гᲂдари́ти и҆ хвали́ти , и҆ сла́вити
бл҃гᲂда́ть твᲂю̀ бл҃гᲂче́стнѡ , тᲂбо́ю бо бѣ́дъ и҆ печа́лей и҆зба́влени
бы́хᲂмъ . =и҆ ны́нѣ . В=ъ нᲂщѝ и҆ во́ дни , ꙗ҆́вѣ и҆ в̾ та́й , пᲂд̾ тво́й
прибѣга́емъ пᲂкро́въ , прест҃а́ѧ дв҃це , и҆́же тѧ̀ вѣ́рнѡ славᲂсло́вѧщїи .

~Гдⷭ҇и пᲂми́лꙋй ,= гⷤ . сла́ва , и҆ ны́нѣ . кᲂнда́къ . В=збра́ннᲂй вᲂево́дѣ
пᲂбѣди́тельнаѧ , ꙗ҆́кѡ и҆зба́вльшесѧ ѿ ѕлы́хъ , бл҃гᲂда́рственаѧ вᲂсписꙋ́емъ тѝ
рабѝ твᲂѝ бцⷣе . но ꙗ҆́кѡ и҆мꙋ́щи держа́вꙋ непᲂбѣди́мꙋю , ѿ всѧ́кихъ на́съ
бѣ́дъ свᲂбᲂдѝ , да зᲂве́мъ тѝ , ра́дꙋисѧ невѣ́сто неневѣ́стнаѧ .

=пѣ́снь , з҃ . і҆рмо́съ . И҆́=же в̾ пе́щь ѻ҆́гненнꙋю вве́ржени , препᲂдо́бнїи
ѻ҆́трᲂцы , и҆ ѻ҆́гнь на хла́дъ прелᲂжи́ша , вᲂспѣва́нїемъ си́це пᲂѧ́хꙋ ,
бл҃гᲂслᲂве́нъ є҆сѝ гдⷭ҇и бж҃е ѻ҆ц҃ъ на́шихъ . ~Ра́дᲂванїе бл҃гᲂда́рственᲂе ,
тебѣ̀ прино́симъ мт҃и бж҃їѧ . ꙗ҆́кѡ вᲂи́стинꙋ тᲂбо́ю и҆зба́влени , всѧ́кᲂгѡ
ѕла̀ начина́нїѧ . и҆ сᲂгла́снѡ тебѣ̀ пᲂе́мъ , бл҃гᲂслᲂве́на є҆сѝ .
~Вᲂдвᲂри́хᲂмсѧ ве́черъ в̾ пла́чи печа́лей , и҆ ча́ѧнїи ѕлы́хъ . но твᲂи́мъ
бг҃ᲂлѣ́пнымъ кро́вᲂмъ дв҃о ѡ҆бᲂже́ни бы́вше , ѡ҆брѣто́хᲂмъ ра́дᲂсть заꙋ́тра .
ты́ бо и҆зба́вила є҆сѝ на́съ . =сла́ва . Ꙗ҆́=кѡ бжⷭ҇твено прибѣ́жище , мы̀
пᲂкро́въ тво́й всѝ стѧжа́хᲂмъ к̾ бг҃ꙋ . в̾ напа́стехъ и҆ в̾ гᲂне́нїихъ и҆
грѣсѣ́хъ , к̾ тебѣ̀ прибѣга́юще , и҆ тᲂбо́ю и҆змѣне́нїе прїе́млемъ пречⷭ҇таѧ .
=и҆ ны́нѣ . Б=л҃гᲂда́ть мл҃твы твᲂеѧ̀ чⷭ҇таѧ , прᲂпᲂвѣ́даемъ ᲂу҆сты̀ и҆ дх҃ᲂмъ
сла́внаѧ , ꙗ҆́кѡ тебѐ ра́ди , напа́сти и҆ бꙋ́ри и҆ тѧ́жкихъ печа́лей , и҆
грѣха̀ и҆ страсте́й всѝ и҆збавлѧ́емсѧ .

=пѣ́снь , и҃ . і҆рмо́съ . С=тра́шнагѡ херꙋви́мᲂмъ и҆ чꙋ́днагѡ серафи́мᲂмъ , и҆
ми́рꙋ твᲂрца̀ , сщ҃е́ннїи рабѝ и҆ дꙋ́си пра́ведныхъ по́йте гдⷭ҇а . ~Ꙗ҆́кѡ
и҆з̾ба́вльшесѧ бꙋ́ри грѣхо́вныѧ , и҆ страсте́й и҆ напа́стей , твᲂи́ми мл҃твами
бцⷣе бл҃га́ѧ . бл҃гᲂда́рственымъ гла́сᲂмъ , ра́дꙋисѧ вᲂпїе́мъ тѝ , ꙗ҆́кѡ
тᲂбо́ю ѿ печа́ли в̾ ра́дᲂсть преше́дше . ~Въ бᲂлѣ́знѣхъ и҆ напа́стехъ
ѡ҆держи́мыѧ непре́зри бл҃га́ѧ . но мᲂльбꙋ̀ хꙋдꙋ́ю ᲂу҆слы́шавши , свᲂбᲂдѝ на́съ
ѿ ско́рбей вели́кихъ . тѣ́мже вѣ́рнѡ твᲂю̀ мᲂли́твꙋ чи́стаѧ вᲂспѣва́емъ .
=сла́ва . П=регрѣше́нїемъ разрѣше́нїю вина̀ , ны́нѣ вᲂста́ви на́съ ,
ѿ печа́лей , напа́стей , и҆ страсте́й , и҆ челᲂвѣ́къ , и҆ и҆скꙋше́нїѧ
непᲂдо́бна . твᲂи́ми же бцⷣе бжⷭ҇твеными мᲂльба́ми , и҆зба́ви на́съ ѿ ни́хъ
пресла́внѡ . =и҆ ны́нѣ . Щ=едро́ты твᲂѧ̀ на всѣ́хъ , всегда̀ низ̾пᲂсыла́ютсѧ
хрⷭ҇тѐ . бл҃гᲂда́тїю вᲂи́стинꙋ и҆ мᲂльба́ми ро́ждьшїѧ тѧ̀ . ѿ тебе́ бо
прїе́млемъ хрⷭ҇тїа́не ми́лᲂсть твᲂю̀ сп҃се ми́лᲂстиве .

=пѣ́снь , ѳ҃ . і҆рмо́съ . В=ы́ше є҆стества̀ мт҃рь , и҆ по є҆стествꙋ̀ дв҃ꙋ ,
є҆ди́нꙋ в̾ жена́хъ бл҃гᲂслᲂве́нꙋю , пѣ́сньми вѣ́рнїи бцⷣꙋ велича́емъ .
~Ра́дᲂванїе по дᲂстᲂѧ́нїю , со́ гласᲂмъ вᲂсклица́нїѧ тебѣ̀ дв҃о ны́нѣ
прино́симъ , со а҆́нг҃лѡмъ гаврїи́лᲂмъ . и҆зба́вльшесѧ ѿ разли́чныхъ
и҆скꙋше́нїи бцⷣе , мл҃твами твᲂи́ми . ~Ра́дᲂсть и҆ весе́лїе , и҆ ра́дᲂванїе
бжⷭ҇твенᲂе , дв҃о не и҆скꙋсᲂмꙋ́жнаѧ , на́мъ ᲂу҆мно́жисѧ бж҃їе . се́бо
пла́чꙋщїисѧ лю́тѣ , ра́дꙋемсѧ мл҃твами твᲂи́ми . =сла́ва . же=́ртвꙋ хвале́нїѧ
пᲂжрꙋ̀ , и҆ ꙗ҆зы́кѡмъ и҆ гла́сᲂмъ , пѣ́снь бл҃гᲂда́рственꙋю вᲂздаю́ ти прилѣ́жнѡ
дв҃о . ꙗ҆́кѡ да тебѣ̀ мᲂлѧ́сѧ , в̾ де́нь печа́ли тᲂбо́ю и҆зба́влюсѧ . =и҆
ны́нѣ . С=ра́дꙋемтисѧ пречⷭ҇таѧ бжⷭ҇твенᲂмꙋ ржⷭ҇твꙋ̀ бл҃гᲂче́стно , ра́дᲂсть бо
на́мъ и҆стᲂчѝ ѿ напа́стей и҆ печа́ли . тѣ́мже ти бл҃гᲂда́рнѡ и҆ мы̀ пѣ́снь
сᲂверша́емъ вѣ́рнѡ вᲂспѣва́юще тѧ̀ .

=та́же , д=ᲂсто́йно є҆́сть . ~трⷭ҇то́е , и҆ по ѻ҆́ч҃е на́шъ , ~кᲂнда́къ ,
гла́сꙋ . ~гдⷭ҇и пᲂми́лꙋй , м҃ . ~про́чее , ѡ҆бы́чно . =та́же , ѿ=пꙋ́стъ . =и҆
п=рᲂще́нїе .

В=ъ нлⷣю , пᲂлꙋ́нᲂщница , вᲂскрⷭ҇на . нача́ло ѡ҆бы́чно , ꙗ҆́кᲂже ᲂу҆ка́зано ,
в̾ пѧ́тᲂмъ гла́сѣ . =К=ано́нъ , прест҃ѣ́й и҆ живᲂнача́льнѣй трⷪ҇цѣ .
твᲂре́нїе митрᲂфа́на патрїа́рха цр҃ѧ гра́да . нᲂсѧ̀ краегране́сїе си́це ,
х=валю̀ трⷪ҇це тѧ̀ є҆динᲂнача́льнᲂе є҆стество̀ .= гла́съ , з҃ . пѣ́снь , а҃ .
і҆рмо́съ . М=а́нїемъ ти на зе́менъ ѻ҆́бразъ прелᲂжи́сѧ , пе́рвїе разлива́емᲂе
вᲂдно́е є҆стество̀ гдⷭ҇и . тѣ́мже немо́кренно ше́ствᲂвавъ і҆и҃ль , пᲂе́тъ тебѣ̀
пѣ́снь пᲂбѣ́днꙋю .

=запѣ́въ : прест҃а́ѧ трⷪ҇це бж҃е на́шъ сла́ва тебѣ̀ . Ѿ=ве́рзи ми ᲂу҆ста̀
разꙋ́мныѧ срⷣцꙋ , и҆ ᲂу҆стнѣ̀ невеще́ственїи , к̾ пᲂхвалѣ̀ твᲂе́й
трисвѣ́тлаѧ , є҆ди́но бжⷭ҇тво̀ всѣ́хъ , пѣ́ти тебѣ̀ пѣ́снь свѣтᲂда́тельнаѧ
бл҃гᲂда́рственꙋю . ~Да преи҆зли́шнее твᲂѧ̀ бл҃гᲂсти пᲂка́жеши , сᲂздала̀ є҆сѝ
чл҃ка трⷪ҇це недᲂвѣ́дᲂмаѧ . то́кмѡ ѻ҆́бразъ бре́нныи , твᲂегѡ̀ нача́льнагѡ
сᲂдѣ́телю гдⷭ҇ьства . =сла́ва . О=у҆́мъ без̾нача́льныи , сло́во съ приснᲂсꙋ́щнᲂе
рᲂди́въ , и҆ дх҃ъ сᲂбез̾нача́льныи спрᲂсїѧ́въ спᲂдо́би на́съ є҆ди́нᲂмꙋ бг҃ꙋ
пᲂклᲂнѧ́тисѧ , по сꙋществꙋ̀ сᲂѡ҆бра́знꙋ и҆ трисᲂста́внᲂмꙋ . =и҆ ны́нѣ . Ꙗ҆=ви́сѧ
при кꙋпинѣ̀ мѡѷсе́ѡви бж҃їи сло́ве , ꙗ҆́кѡ ѻ҆́гнь снѣда́ѧи , не ѡ҆палѧ́ѧ же
ѿ ню́дъ . є҆́же ѿ дв҃ы прᲂѡ҆бразꙋ́ѧ твᲂѐ вᲂплᲂще́нїе , и҆́мже чл҃ки
вᲂѡ҆брази́лъ є҆сѝ .

=пѣ́снь , г҃ . і҆рмо́съ . В=ъ нача́тцѣ небеса̀ всеси́льнымъ сло́вᲂмъ сѝ
ᲂу҆тверже́и , гдⷭ҇и сп҃се , и҆ всетвᲂрѧ́щимъ дх҃ᲂмъ бж҃їимъ всю̀ си́лꙋ и҆́хъ ,
на недви́жимᲂмъ мѧ ка́мени и҆спᲂвѣ́данїѧ твᲂегѡ̀ ᲂу҆твердѝ . ~И҆́же
є҆ди́нственаго и҆ трисїѧ́ннаго , и҆ вседѣ́тельнаго тѧ̀ влⷣкꙋ вᲂспѣва́юще ,
грѣхо́въ и҆ напа́стей про́симъ и҆збавле́нїѧ , всеси́льныи бж҃е . да не ᲂу҆́бѡ
пре́зриши , и҆́же вѣ́рᲂю твᲂю̀ бл҃гᲂсть сла́вѧщихъ . ~Сте́бль прᲂзѧбѐ ѿ ѻ҆ц҃а ,
ꙗ҆́кѡ ѿ ко́рене без̾нача́льна бг҃ъ сло́во и҆ равнᲂмо́щенъ , сᲂє҆сте́ственымъ и҆
бжⷭ҇твенымъ дх҃ᲂмъ . сегѡ̀ ра́ди вѣ́рнїи , тро́йческими ли́цы є҆ди́но
гдⷭ҇ьство сла́вимъ . =сла́ва . Р=а́вно сла́вᲂю и҆ сᲂє҆сте́ствено , трисᲂста́внᲂе
є҆стество̀ , неразлꙋ́чно и҆ нераздѣ́льно , и҆ є҆динᲂнача́льнꙋю трⷪ҇цꙋ , вси́ тѧ
славᲂсло́вимъ вѣ́рнїи , и҆ пᲂклᲂнѧ́ющесѧ про́симъ прегрѣше́нїемъ прᲂще́нїѧ .=
и҆ ны́нѣ . Н=е и҆змѣ́ннѡ чл҃кѡмъ ᲂу҆пᲂдо́бльсѧ по всемꙋ̀ бж҃їи сло́ве , ѿ дв҃ы
чⷭ҇тыѧ про́йде ꙗ҆́вѣ , и҆ всѣ́мъ пᲂказа́лъ є҆сѝ бг҃ᲂнача́лїе трисїѧ́ннᲂе ,
и҆ є҆ди́нственᲂе сꙋщество̀ , не и҆змѣ́нныхъ и҆пᲂста́сей .

~Гдⷭ҇и пᲂми́лꙋй , =гⷤ . сѣда́ленъ , гла́съ , з҃ . П=ᲂми́лꙋй трⷪ҇це ст҃а́ѧ ,
сᲂгрѣши́вшїѧ рабы̀ свᲂѧ̀ . прїими́ же ка́ющихсѧ тебѣ̀ бл҃гᲂꙋтро́бне , и҆
прᲂще́нїю спᲂдо́би . =сла́ва , и҆ ны́нѣ , боⷢ҇ . Ѡ҆=ѕло́бленыѧ дꙋ́ши на́ши
грѣха́ми , ᲂу҆блажѝ пречⷭ҇таѧ бцⷣе , и҆ и҆зба́ви ѿ сᲂгрѣше́нїи , и҆́же тебѐ
пᲂю́щихъ бг҃ᲂневѣ́сто .

=пѣ́снь , д҃ . і҆рмо́съ . Ѻ҆́=ч҃а нѣ́дра не ѡ҆ста́вль , и҆ сᲂше́дъ на́ землю
хрⷭ҇тѐ бж҃е , та́йнꙋ ᲂу҆слы́шахъ смᲂтре́нїѧ твᲂегѡ̀ , и҆ прᲂсла́вихъ тѧ
чл҃кᲂлю́бче . ~Сᲂдержи́тельнаѧ трисвѣ́тлаѧ є҆ди́нице , бг҃ᲂнача́льнаѧ и҆
спаси́тельнаѧ всѣ́хъ , твᲂѧ̀ пѣвцы̀ нн҃ѣ сᲂблюдѝ и҆ спасѝ , ѿ печа́лей и҆
страсте́й , и҆ всѧ́кїѧ тѣснᲂты̀ . ~На зна́менательныхъ вѣща́нїи , твᲂегѡ̀
непᲂсти́жимагѡ трисвѣ́тлагѡ бжⷭ҇тва̀ , недᲂвѣ́дѧще вᲂспѣва́емъ тѧ чл҃кᲂлю́бче
гдⷭ҇и , и҆ прᲂславлѧ́емъ твᲂю̀ си́лꙋ . =сла́ва . Н=а землѝ ꙗ҆́кѡ на́ небесѣхъ
съ беспло́тными ли́ки , нераздѣ́льно тѧ̀ раздѣлѧ́емъ , любо́вїю сла́вимъ ,
є҆ди́нице трⷪ҇це , ꙗ҆́кѡ сꙋ́щими всѣ́ми влады́чествꙋющꙋ . =и҆ ны́нѣ . Ѻ҆́=ч҃їѧ
сла́вы не ѿстꙋ́пль , сни́де во́лею пресꙋ́щныи , к̾ на́шей хꙋ́дᲂсти ,
вᲂпло́щьсѧ . и҆ на́съ вᲂзне́слъ є҆сѝ к̾ бжⷭ҇твенѣй сла́вѣ ꙗ҆́кѡ милᲂсе́рдъ .

=пѣ́снь , є҃ . і҆рмо́съ . Н=о́щь несвѣтла̀ невѣ́рнымъ , вѣ́рнымъ же
прᲂсвѣще́нїе в̾ пи́щи слᲂве́съ твᲂи́хъ , и҆ сегѡ̀ ра́ди к̾ тебѣ̀ ᲂу҆́треннюю ,
и҆ вᲂспѣва́ю твᲂѐ бжⷭ҇тво̀ . ~Свѣтᲂнача́льнᲂе є҆стество̀ трⷪ҇це ли́цы , и҆
є҆ди́нице во́ свѣтѣ и҆ сла́вѣ и҆ си́лѣ , ᲂу҆твердѝ на́съ во свᲂе́й любвѝ .
=двⷤа .= =сла́ва . О=у҆́мъ , и҆ сло́во , и҆ дх҃ъ , є҆ди́но бг҃ᲂнача́льнᲂе и҆
трисо́лнечнᲂе є҆стество̀ сла́вѧще , про́симъ и҆зба́витисѧ и҆скꙋше́нїи , и҆
всѧ́кїѧ ско́рби . =и҆ ны́нѣ . В=ᲂѡ҆бра́жьсѧ бж҃їи сло́ве , в̾ є҆стество̀
чл҃ческᲂе , ѿ ст҃ы́ѧ дв҃ы , трⷪ҇цꙋ во є҆ди́нствѣ наꙋчѝ пѣ́ти , сᲂѡ҆бра́знꙋ и҆
сᲂпресто́льнꙋ .

=пѣ́снь , ѕ҃ . і҆рмо́съ . П=ла́вающагѡ в̾ мᲂлвѣ̀ жите́йскихъ сꙋ́етїи , и҆
съ кᲂрабле́мъ пᲂтᲂплѧ́ема грѣхѝ , и҆ дш҃етлѣ́ннꙋ звѣ́рю примѣта́ема , ꙗ҆́кѡ
і҆ѡ́на хрⷭ҇тѐ вᲂпїю́ ти , ѿ сме́ртныѧ глꙋбины̀ вᲂз̾веди́ мѧ . ~Є҆динᲂсла́внꙋю
держа́вꙋ , и҆ є҆динᲂнача́льнᲂе бг҃ᲂнача́лїе , тремѝ сᲂста́вми сꙋ́щее
непремѣ́ннѣ , дрꙋ́гъ с̾ дрꙋ́гᲂмъ сла́вимъ , разли́чїе и҆мꙋ́ще то́чїю ,
бы́тїемъ ко́ихждо сво́йствъ . =двⷤа . сла́ва . О=у҆́мнїи тѧ̀ чи́нᲂве
а҆́нг҃льскихъ красо́тъ , хва́лѧтъ трисо́лнечнᲂе бг҃ᲂнача́лїе . с̾ ни́ми же и҆
мы̀ бре́нными ᲂу҆сты̀ , ꙗ҆́кѡ твᲂри́тельнꙋ всѣ́хъ є҆ди́нꙋ пᲂе́мъ , и҆ вѣ́рнѡ
сла́вимъ . =и҆ ны́нѣ . Н=е и҆з̾гл҃аннымъ сло́вᲂмъ , сло́во ро́ждьшеесѧ ѿ сл҃нца
ѻ҆ц҃а , дрꙋго́е сл҃нце превѣ́чнᲂе , ѿ дв҃ы же на пᲂслѣ́дᲂкъ вᲂсїѧ̀ , и҆
є҆ди́нᲂго трисо́лнечнаго недᲂвѣ́дᲂмаго бг҃а прᲂпᲂвѣ́да .

~Гдⷭ҇и пᲂми́лꙋй , =гⷤ . сѣда́ленъ , гла́съ , з҃ . Т=рⷪ҇це сᲂста́вми ,
є҆ди́нице пресꙋ́щнаѧ , непристꙋ́пнаѧ , пᲂми́лꙋй и҆́хже сᲂзда̀ , пᲂпалѧ́ющи
ѕло́бы дш҃ъ на́шихъ . и҆ прᲂсвѣща́ющи срⷣца̀ вᲂспѣва́ющихъ тѧ̀ , и҆ сла́вѧщихъ
бл҃гᲂꙋтро́бїе твᲂѐ , бж҃е на́шъ сла́ва тебѣ̀ . =сла́ва , и҆ ны́нѣ , боⷢ҇ .
Ѻ҆=гнѧ̀ свѣтлѣ́йши , и҆ свѣ́та дѣ́йственѣйши , ми́лᲂсть бл҃гᲂда́ти твᲂеѧ̀
влⷣчце , пᲂпалѧ́ющи грѣхѝ чл҃кѡмъ , и҆ прᲂсвѣща́ющи срⷣца̀ , вᲂспѣва́ющихъ
вели́чїѧ тѝ бг҃ᲂблагᲂда́тнаѧ .

=пѣ́снь , з҃ . і҆рмо́съ . И҆́=же в̾ пе́щь ѻ҆́гненнꙋю вве́ржени , препᲂдо́бнїи
ѻ҆́трᲂцы , и҆ ѻ҆́гнь на хла́дъ прелᲂжи́ша , вᲂспѣва́нїемъ си́це пᲂѧ́хꙋ ,
бл҃гᲂслᲂве́нъ є҆сѝ гдⷭ҇и бж҃е ѻ҆ц҃ъ на́шихъ . ~Свѣтᲂлꙋ́чными блиста́нїи
при́снѡ сїѧ́ѧ , трисвѣ́те бж҃е , є҆ди́нице непристꙋ́пнаѧ и҆ пресꙋ́щнаѧ , спасѝ
влⷣко и҆́же в̾ тѧ̀ вѣ́рꙋющїѧ бл҃гᲂче́стнѡ , и҆ пᲂклᲂнѧ́ющихсѧ тѝ .= Г=л҃ᲂмъ
бжⷭ҇твеныхъ прⷪ҇ркъ пᲂвинꙋ́ющесѧ , є҆ди́нᲂго тѧ то́чїю бг҃а всѧ́ческихъ
сла́вимъ , в̾ трѝ ли́ца . си́це вᲂпїю́ще , бл҃гᲂслᲂве́нъ є҆сѝ гдⷭ҇и бж҃е
ѻ҆ц҃ъ на́шихъ . =сла́ва . Б=ре́нными ᲂу҆стна́ми мы̀ невеще́ственыхъ чино́въ
пѣ́сньми , трⷪ҇це ст҃а́ѧ тѧ̀ пᲂе́мъ , во є҆ди́нствѣ сꙋщества̀ , вᲂпїю́ще ,
бл҃гᲂслᲂве́нъ є҆сѝ гдⷭ҇и бж҃е ѻ҆ц҃ъ на́шихъ . =и҆ ны́нѣ . Д=а и҆́же сᲂзда́выи
чл҃ка , ѡ҆бнᲂви́тъ па́ки , и҆з̾ тебѐ пречⷭ҇таѧ вᲂчл҃чисѧ , ꙗ҆́вѣ чл҃ки
ѡ҆бᲂжи́въ , си́це вᲂпїю́щїѧ , бл҃гᲂслᲂве́нъ є҆сѝ гдⷭ҇и бж҃е ѻ҆ц҃ъ на́шихъ .

=пѣ́снь , и҃ . і҆рмо́съ . Н=е ѡ҆па́льна ѻ҆гне́мъ в̾ сина́и прича́щшисѧ ,
кꙋпина̀ бг҃а пᲂказа̀ , медленнᲂѧзы́чнꙋ и҆ гꙋгни́вꙋ мѡѷсе́ѡви . дѣ́ти рве́нїемъ
бж҃їимъ вмѣта́емыѧ во ѻ҆́гнь пѣвцы̀ пᲂказа̀ , всѧ̀ дѣ́ла гдⷭ҇нѧ гдⷭ҇а по́йте ,
и҆ превᲂзнᲂси́те є҆гѡ̀ во́ вѣки . ~Держи́ши всѧ̀ трⷪ҇це є҆ди́нственаѧ ,
гдⷭ҇ᲂнача́льнаѧ без̾нача́льнаѧ , и҆ пра́виши нб҃о и҆ зе́млю . тѣ́мже мѧ
любо́вїю твᲂе́ю распала́ема прⷭ҇нѡ сᲂхранѝ , зᲂвꙋ́ща , всѧ̀ дѣ́ла гдⷭ҇нѧ гдⷭ҇а
по́йте , и҆ превᲂзнᲂси́те є҆гѡ̀ во́ вѣки . ~Со́лнечными лꙋча́ми трисїѧ́нными
и҆ свѣтᲂда́тельными , ѡ҆зарѧ́тисѧ спᲂдо́би пᲂю́щихъ тѧ сердца̀ , є҆ди́нице
трⷪ҇це , и҆ ны́нѣ зрѣ́ти дᲂбро́тꙋ твᲂю̀ , ꙗ҆́кѡ дᲂсти́жнѡ да́рꙋй всегда̀ , и҆
со а҆́нг҃лы вᲂпи́ти , всѧ̀ дѣ́ла гдⷭ҇нѧ гдⷭ҇а по́йте , и҆ превᲂзнᲂси́те є҆гѡ̀
во́ вѣки . =сла́ва . Ц=р҃кᲂвь мѧ сᲂтвᲂрѝ зарѝ твᲂеѧ̀ трисвѣ́тлыѧ ,
бл҃гᲂда́телю чл҃кᲂлю́бче , и҆ прича́стїѧ и҆ прїѡбще́нїѧ непристꙋ́пна врагѡ́мъ
неви́димымъ , и҆ плᲂтьски́мъ страсте́мъ ꙗ҆вѝ влⷣко , є҆динᲂнача́льныи бж҃е
мо́й и҆ гдⷭ҇и сла́вы , пѣснᲂсло́вити тѧ спᲂдо́би те́плѣ во всѧ̀ вѣ́ки . =и҆
ны́нѣ . С=вѣ́тъ бг҃ᲂнача́льныи ѿ́ чрева тѝ вᲂсїѧ́въ , дв҃о мт҃и пречⷭ҇таѧ ,
ве́сь ми́ръ трисо́лнечнымъ свѣ́тᲂмъ ѡ҆зарѝ , и҆ зе́млю ꙗ҆́кᲂже дрꙋго́е нб҃о
пᲂказа̀ пᲂю́щимъ , всѧ̀ дѣ́ла гдⷭ҇нѧ гдⷭ҇а по́йте , и҆ превᲂзнᲂси́те є҆гѡ̀
во́ вѣки .

=пѣ́снь , ѳ҃ . і҆рмо́съ . М=т҃и бг҃ꙋ и҆ дв҃а , ражда́ющи и҆ дв҃ствꙋющи па́ки ,
не є҆сте́ственно дѣ́ло , но бж҃їе схᲂжде́нїе , тѣ́мъ ꙗ҆́кѡ є҆ди́нꙋ , бж҃їихъ
чꙋде́съ спᲂдо́бльшꙋюсѧ при́снѡ велича́емъ . ~Высᲂкᲂгласи́ти и҆ пѣ́ти тѧ
дᲂсто́йнѡ , немо́жемъ бре́ннїи , є҆го́же въ вы́шнихъ непреста́ннѡ серафи́ми
вᲂспѣва́ютъ . ѻ҆ба́че ꙗ҆́кѡ влⷣкꙋ всѧ́ческимъ дерза́юще пᲂе́мъ , и҆ ꙗ҆́кѡ
чл҃кᲂлю́бца бг҃а велича́емъ . ~Тѣле́сныѧ бᲂлѣ́зни и҆зба́ви , и҆ дш҃е́внагѡ
пристра́стїѧ , вѣ́рныѧ пѣвцы̀ свᲂѧ̀ , є҆ди́нственаѧ трⷪ҇це нераздѣ́льнаѧ , и҆
блюсти́сѧ и҆ сᲂхрани́тисѧ невреди́мымъ , ѿ всѣ́хъ жите́йскихъ и҆скꙋше́нїи
спᲂдо́би . =сла́ва . Р=авнᲂси́льна бг҃ᲂнача́льнаѧ , трисвѣ́тлаѧ всеси́льнаѧ
держа́во , не и҆змѣ́ннаѧ дᲂбро́то сꙋ́щественыѧ бл҃гᲂсти , да́ждь прегрѣше́нїемъ
разрѣше́нїе твᲂи́мъ рабѡ́мъ , и҆ напа́стей и҆ страсте́й и҆збавле́нїе . =и҆
ны́нѣ . О=у҆́мъ и҆ дꙋ́шꙋ , и҆ плᲂтьско́е смѣше́нїе прїе́мъ бг҃ᲂмт҃и ,
ѿ твᲂи́хъ лᲂже́снъ пречⷭ҇тыхъ бг҃ъ сло́во , вᲂи́стинꙋ челᲂвѣ́къ ꙗ҆ви́сѧ , и҆
бжⷭ҇твенагѡ сꙋщества̀ , прича́стника чл҃ка ꙗ҆́вѣ сᲂдѣ́ла .

=пᲂсе́м̾ , п=рипѣ́вы , григо́рїѧ синаи́та . ~дᲂсто́йно є҆́сть бг҃ᲂлѣ́пнѡ
є҆́же сла́вити тѧ̀ трⷪ҇це ст҃а́ѧ . =и҆ мл҃тва , в=семᲂгꙋ́щаѧ и҆ живᲂтвᲂрѧ́щаѧ
ст҃а́ѧ трⷪ҇це . ~пи́сано , на пᲂслѣдѝ в̾ кни́зѣ се́й .

В=ъ нлⷣю на ᲂу҆́тренѣй слꙋ́жбѣ . нача́ло и҆ всѐ вᲂслѣ́дᲂванїе твᲂри́мъ ,
ꙗ҆́кᲂже ᲂу҆ка́зано въ є҃ мъ гла́сѣ . та́же , по є҆ѯа̀ ѱл҃мѣ́хъ . на бг҃ъ гдⷭ҇ь .
трᲂпа́рь , вᲂскрⷭ҇нъ . гла́съ , з҃ . Р=азрꙋщѝ крⷭ҇то́мъ свᲂи́мъ сме́рть , и҆
ѿве́рзлъ є҆сѝ разбо́йникꙋ ра́й . мѷрѡно́сицамъ пла́чь прелᲂжѝ , и҆
а҆пⷭ҇лѡмъ прᲂпᲂвѣ́дати пᲂвелѣ̀ , ꙗ҆́кѡ вᲂскр҃се хрⷭ҇то́съ ꙗ҆́кѡ бг҃ъ , пᲂдаѧ̀
ми́рᲂви ве́лїю млⷭ҇ть . =двⷤа . сла́ва , ст҃о́мꙋ , и҆́=же тᲂгѡ̀ днѐ .= и҆
ны́нѣ , боⷢ҇ . по́ =гласꙋ трᲂпарѧ̀ ст҃а́гѡ . =а҆́ще ли не и҆́мать , то̀ гл҃емъ :
сла́ва , и҆ ны́нѣ , боⷢ҇ . Ꙗ҆́=кѡ на́шемꙋ вᲂскрⷭ҇нїю сᲂкро́вище , на тѧ̀
надѣ́ющихсѧ препѣ́таѧ , ѿ́рᲂва и҆з̾ глꙋбины̀ прегрѣше́нїи вᲂзведѝ . ты́ бо
пᲂви́нныѧ грѣхꙋ̀ спасла̀ є҆сѝ , ро́ждьши спасе́нїе на́ше . ꙗ҆́же пре́жде
ржⷭ҇тва̀ дв҃а , и҆ в̾ ржⷭ҇твѣ̀ дв҃а , и҆ по ржⷭ҇твѣ̀ па́ки дв҃аѧ .

=по а҃ , стихᲂло́гїи . сѣда́ленъ , вᲂскрⷭ҇нъ . гла́съ , з҃ . З=на́менанꙋ
гро́бꙋ , живо́тъ ѿ́грᲂба вᲂсїѧ̀ хрⷭ҇тѐ бж҃е , и҆ две́ремъ затвᲂре́нымъ
ᲂу҆ченикѡ́мъ пред̾ста̀ и҆́же всѣ́хъ вᲂскрⷭ҇нїе , дх҃ъ пра́выи , тѣ́ми
ѡ҆бнᲂвлѧ́ѧ на́съ , по вели́цѣй твᲂе́й млⷭ҇ти . =сти́хъ : вᲂскрⷭ҇нѝ гдⷭ҇и бж҃е
мо́й да вᲂзнесе́тсѧ рꙋка̀ твᲂѧ̀ , незабꙋ́ди ни́щихъ свᲂи́хъ до кᲂнца̀ .
З=на́менанꙋ гро́бꙋ , живо́тъ ѿ́ грᲂба вᲂсїѧ̀ хрⷭ҇тѐ бж҃е , и҆ две́ремъ
затвᲂре́нымъ ᲂу҆ченикѡ́мъ пред̾ста̀ и҆́же всѣ́хъ вᲂскрⷭ҇нїе , дх҃ъ пра́выи ,
тѣ́ми ѡ҆бнᲂвлѧ́ѧ на́съ , по вели́цѣй твᲂе́й млⷭ҇ти . =сла́ва , и҆ ны́нѣ ,
боⷢ҇ . Ꙗ҆́=кѡ и҆мꙋ́щи млрⷭ҇дїе на́ немᲂщь на́шꙋ , и҆ зрѧ́щи сꙋ́щихъ на землѝ ,
на беспᲂмо́щныѧ лю́ди ᲂу҆милᲂсе́рдисѧ бл҃гᲂслᲂве́наѧ бцⷣе , пребꙋ́ди мᲂлѧ́щисѧ ,
да непᲂги́бнемъ лю́тѣ , мᲂлѝ ꙗ҆́кѡ бл҃гᲂꙋтро́бнаго ми́лᲂстиваго бг҃а ,
спасти́сѧ дш҃а́мъ на́шимъ прест҃а́ѧ дв҃о .

=по в҃ , стихᲂло́гїи , сѣда́ленъ . гла́съ , з҃ . Ж=и́знь во́ грᲂбѣ
вᲂзлежа́ше , и҆ печа́ти на ка́мени лежа́ше ꙗ҆́кѡ цр҃ѧ спѧ́ща во́ини стрежа́хꙋ
хрⷭ҇та̀ . и҆ а҆́нг҃ли сла́влѧхꙋ ꙗ҆́кѡ бг҃а без̾сме́ртна . жены́ же вᲂпїѧ́хꙋ
вᲂскр҃се гдⷭ҇ь , пᲂдаѧ̀ ми́рᲂви ве́лїю ми́лᲂсть . =сти́хъ : и҆спᲂвѣ́мсѧ тебѣ̀
гдⷭ҇и всѣ́мъ срⷣцемъ мᲂи́мъ , пᲂвѣ́мъ всѧ̀ чꙋдеса̀ твᲂѧ̀ . Ж=и́знь во́ грᲂбѣ
вᲂзлежа́ше , и҆ печа́ти на ка́мени лежа́ше ꙗ҆́кѡ цр҃ѧ спѧ́ща во́ини стрежа́хꙋ
хрⷭ҇та̀ . и҆ а҆́нг҃ли сла́влѧхꙋ ꙗ҆́кѡ бг҃а без̾сме́ртна . жены́ же вᲂпїѧ́хꙋ
вᲂскр҃се гдⷭ҇ь , пᲂдаѧ̀ ми́рᲂви ве́лїю ми́лᲂсть . =сла́ва , и҆ ны́нѣ , боⷢ҇ .
Р=аспе́ншагᲂсѧ на́съ ра́ди хрⷭ҇та̀ , и҆ низ̾лᲂжи́вшаго сме́рти держа́вꙋ ,
непреста́ннѡ мᲂлѝ бцⷣе дв҃о , да спасе́тъ дш҃а на́ша .

=та́же , кафи́сма : б=л҃же́ни непᲂро́чнїи .= пᲂсе́м̾ , трᲂпарѝ :
а҆́=нг҃льскїи сᲂбо́ръ . ~пи́саны , в̾ кᲂнцѣ̀ кни́ги сеѧ̀ . =та́же , і҆єре́й
глаго́летъ , є҆ктенїю̀ ма́лꙋю . по вᲂз̾гла́сѣ , и҆пако́й . И҆́=же на́шъ зра́къ
вᲂспрїе́мыи и҆ претерпѣ́въ распѧ́тїе пло́тїю , спасѝ на́съ вᲂскрⷭ҇нїемъ сѝ
хрⷭ҇тѐ бж҃е , ꙗ҆́кѡ чл҃кᲂлю́бецъ .

=степе́нны . гла́съ , з҃ . а҆нтифѡ́нъ , а҃ . пᲂе́мъ по два́жды . П=лѣ́нъ
сїѡ́нь ѿ́лести вᲂз̾врати́въ , и҆ менѐ сп҃се ѡ҆живѝ въ зе́млѧ ѿ рабо́тныѧ
стрⷭ҇ти . ~Во ю҆́гъ сѣ́ющїи ско́рби , по́стъ со слеза́ми , та́ко ра́дᲂстныѧ
по́жнꙋтъ рꙋкᲂѧ́ти , при́снѡ живᲂпита́нныѧ . ~Ст҃ы́и дꙋ́хъ и҆сто́чникъ
бжⷭ҇твенныхъ сᲂкро́вищь , ѿ него́ же премꙋ́дрᲂсть , ра́зꙋмъ , стра́хъ , тᲂмꙋ̀
хвала̀ и҆ сла́ва че́сть и҆ держа́ва .

=а҆нтифо́нъ , в҃ . А҆́=ще не гдⷭ҇ь сᲂзи́ждетъ до́мъ дш҃е́вныи , в̾сꙋ́е
трꙋжда́емсѧ , ра́звѣ бо тᲂгѡ̀ ни дѣ́ло ни сло́во сᲂверша́етсѧ . ~Плᲂда̀
чре́внѧго , ст҃і́и твᲂѝ дх҃ᲂмъ пᲂд̾ви́жнѡ вᲂз̾враща́ютъ , ѻ҆те́ческаѧ
пᲂвелѣ́нїѧ в̾ сыне́нїе . ~Ст҃ы́и дꙋ́хъ всѧ́ческихъ бы́тїе и҆́мать ,
пре́жде бо всѣ́хъ бг҃ъ , всѣ́хъ гдⷭ҇ьство свѣ́тъ непристꙋ́пенъ , и҆ живо́тъ
всѣ́хъ .

=а҆нтифо́нъ , г҃ . Б=ᲂѧ́щїисѧ гдⷭ҇а , пꙋ́ть живᲂта̀ ѡ҆брѣто́ша , ны́нѣ и҆
при́снѡ ᲂу҆блажа́ютсѧ сла́вᲂю нетлѣ́ннᲂю . ~Ѻ҆́крⷭ҇тъ трапе́зы твᲂеѧ̀ , ꙗ҆́кѡ
сте́блїе ви́дѧ и҆сча́дїѧ сѝ , ра́дꙋйсѧ и҆ весели́сѧ , привᲂдѧ̀ сїѧ̀
хрⷭ҇то́ви , па́стыремъ нача́льниче . ~Ст҃ы́и дꙋ́хъ , глꙋбина̀ даро́въ ,
бᲂга́тство сла́вы , сꙋде́бъ глꙋбина̀ вели́ка , є҆динᲂсла́венъ бо ѻ҆ц҃ꙋ и҆ сн҃ꙋ ,
и҆ спᲂкланѧ́емъ бѣ̀ .

=і҆єре́й , глаго́летъ : в=о́нмемъ .= м=и́ръ всѣ́мъ .= п=ремꙋ́дрᲂсть .=
прᲂки́менъ , ѱл҃о́мъ , дв҃дᲂвъ . В=ᲂскрⷭ҇нѝ гдⷭ҇и бж҃е мо́й , да вᲂз̾несе́тсѧ
рꙋка̀ твᲂѧ̀ , незабꙋ́ди ни́щихъ свᲂи́хъ до кᲂнца̀ . =сти́хъ : и҆=спᲂвѣ́мсѧ тебѣ̀
гдⷭ҇и бж҃е мо́й всѣ́мъ срⷣцемъ мᲂи́мъ , пᲂвѣ́мъ всѧ̀ чꙋдеса̀ твᲂѧ̀ .

=і҆єре́й : ꙗ҆́=кѡ ст҃ъ є҆сѝ гдⷭ҇и бж҃е . =та́же : В=сѧ́ко дыха́нїе
да хва́литъ гдⷭ҇а . =сти́хъ : х=вали́те бг҃а во ст҃ы́хъ є҆гѡ̀ , хвали́те є҆гѡ̀
во ᲂу҆тверже́нїи си́лъ є҆гѡ̀ . =і҆єре́й : и҆ =ѡ҆спᲂдо́битисѧ на́мъ
дᲂсто́йнѡ . =пᲂе́мъ : Г=дⷭ҇и пᲂми́лꙋй , =гⷤ .= =і҆єре́й : п=ремꙋ́дрᲂсть ,
про́сти ᲂу҆слы́шимъ ст҃а́гѡ . =і҆єре́й , гл҃етъ , є҆ѵⷢ҇а́лїе рѧ́дꙋ .=
~вᲂскрⷭ҇нїе хрⷭ҇то́во , =аⷤ . та́же , ѱало́мъ , н҃ . п=ᲂми́лꙋй мѧ бж҃е .
=сла́ва . м=л҃твъ ра́ди а҆пⷭ҇лъ , млⷭ҇тиве ѡ҆чи́сти мно́жество сᲂгрѣше́нїи
на́шихъ .= и҆ ны́нѣ . м=л҃твъ ра́ди бцⷣы , млⷭ҇тиве ѡ҆чи́сти мно́жество
сᲂгрѣше́нїи на́шихъ . =та́же , п=ᲂми́лꙋй мѧ бж҃е по вели́цѣй млⷭ҇ти твᲂе́й
по мно́гимъ щедро́тамъ твᲂи́мъ , ѡ҆чи́сти без̾зако́нїѧ мᲂѧ̀ , бж҃е сп҃се
мо́й . =стⷯра , вᲂскрⷭ҇на . гла́съ , ѕ҃ . В=ᲂскр҃съ і҆с҃ъ ѿ́ грᲂба , ꙗ҆́кᲂже
прᲂречѐ . и҆ дарᲂва̀ на́мъ живо́тъ вѣ́чныи , ми́ръ и҆ ве́лїю млⷭ҇ть .
=і҆єре́й , гл҃етъ : с=пасѝ бж҃е лю́ди . =пᲂе́мъ : Г=дⷭ҇и пᲂми́лꙋй , =ві҃ .
і҆єре́й , вᲂз̾гла́съ : м=и́лᲂстїю и҆ щедро́тами . К=ано́нъ , вᲂскрⷭ҇нъ .
гла́съ , з҃ . пѣ́снь , а҃ . і҆рмо́съ . М=а́нїемъ ти на зе́менъ ѻ҆́бразъ
прелᲂжи́сѧ , пе́рвїе разлива́емᲂе вᲂдно́е є҆стество̀ гдⷭ҇и . тѣ́мже немо́кренно
ше́ствᲂвавъ і҆и҃ль , пᲂе́тъ тебѣ̀ пѣ́снь пᲂбѣ́днꙋю . =запѣ́въ : сла́ва гдⷭ҇и
вᲂскрⷭ҇нїю твᲂемꙋ̀ . Ѡ҆=сꙋди́сѧ сме́ртнᲂе мꙋчи́тельство дре́вᲂмъ , непра́веднᲂю
сме́ртїю тебѣ̀ ѡ҆сꙋжде́нꙋ гдⷭ҇и . тѣ́мже кнѧ́зь тмы̀ тебѣ̀ не ѡ҆дᲂлѣ́въ ,
въ пра́вдꙋ и҆згна́нъ бы́сть . ~А҆́дъ тебѣ̀ прибли́живсѧ , и҆ зꙋбы̀ невᲂзмо́гъ
сте́рти тѣ́ло твᲂѐ , че́люсти сᲂкрꙋши́ си . ты́ же сп҃се бᲂлѣ́зни разрꙋши́въ
сме́ртныѧ , вᲂскр҃се тридне́вно . =боⷢ҇ . Р=азрѣши́сѧ печа́ль пра́бабы є҆́ввы ,
бᲂлѣ́зни бо ᲂу҆бѣ́гши не и҆скꙋсᲂбра́чнѡ рᲂдила̀ є҆сѝ . тѣ́мже ꙗ҆́вѣ бцⷣꙋ
пречⷭ҇таѧ вѣ́дѧще тѧ̀ всѝ сла́вимъ .

Д=рꙋгі́и кано́нъ , крⷭ҇тᲂвᲂскре́сенъ . і҆рмо́съ . В=ъ по́нтѣ пᲂкры̀ .
з=апѣ́въ : сла́ва гдⷭ҇и крⷭ҇тꙋ̀ твᲂемꙋ̀ и҆ вᲂскрⷭ҇нїю . Д=ва̀ и҆сто́чника мнѣ̀
на крⷭ҇тѣ̀ и҆стᲂчѝ хрⷭ҇то́съ живᲂно́сна , ѿ свᲂи́хъ прᲂбᲂде́ныхъ ре́бръ ,
вᲂспᲂе́мъ є҆мꙋ̀ , ꙗ҆́кѡ прᲂсла́висѧ . =во́ =грᲂбъ всели́всѧ , и҆ вᲂскр҃съ
тридне́вно , нетлѣ́нїе пᲂдадѐ ча́емыи хрⷭ҇то́съ ме́ртвымъ , пᲂе́мъ є҆мꙋ̀ ,
ꙗ҆́кѡ прᲂсла́висѧ . =боⷢ҇ . Є҆=ди́на дв҃аѧ и҆ по ржⷭ҇твѣ̀ ꙗ҆ви́сѧ ,
зижди́телѧ бо ми́рꙋ рᲂдила̀ є҆сѝ , пᲂе́мъ є҆мꙋ̀ , ꙗ҆́кѡ прᲂсла́висѧ .

и҆́=нъ кано́нъ , прест҃ѣ́й бцⷣѣ . є҆мꙋ́же краегране́сїе , по а҆лфави́тꙋ .
і҆рмо́съ . М=а́нїемъ ти на зе́менъ . з=апѣ́въ : прест҃а́ѧ гжⷭ҇е бцⷣе спасѝ
на́съ . Б=е́зднꙋ ро́ждьши бл҃гᲂꙋтро́бїѧ дв҃о , дш҃ꙋ мѝ ѡ҆зарѝ , свѣтᲂно́снымъ
сїѧ́нїемъ твᲂи́мъ , ꙗ҆́кѡ да дᲂсто́йнѣ вᲂспᲂю̀ твᲂи́хъ чꙋде́съ бе́зднꙋ .
~Стрѣ́лы грѣхо́вныѧ ᲂу҆ѧзвлѧ́ющїѧ на́съ , сло́во ви́дѣвъ , ꙗ҆́кѡ бл҃гᲂда́тель
пᲂми́лᲂва . тѣ́мже несказа́ннѡ сᲂединѧ́етсѧ всечⷭ҇таѧ , пло́ти ѿ тебѐ
пребжⷭ҇твеныи . ~Бы́сть сме́ртїю ꙗ҆́то є҆стество̀ тлѣ́ннᲂе и҆ немᲂщно́е
чл҃ческᲂе , ты́ же влⷣчце живо́тъ заче́нши , сїѐ ѿ и҆стлѣ́нїѧ к̾ жи́зни
вᲂзвела̀ є҆сѝ .

и҆́=нъ , кано́нъ , в̾ минѣ́и , ст҃о́мꙋ .=

=катава́сїѧ , п=о ᲂу҆ста́вꙋ .

=пѣ́снь , г҃ . і҆рмо́съ . В=ъ нача́тцѣ небеса̀ всеси́льнымъ сло́вᲂмъ сѝ
ᲂу҆тверже́и , гдⷭ҇и сп҃се , и҆ всетвᲂрѧ́щимъ дх҃ᲂмъ бж҃їимъ всю̀ си́лꙋ и҆́хъ ,
на недви́жимᲂмъ мѧ ка́мени и҆спᲂвѣ́данїѧ твᲂегѡ̀ ᲂу҆твердѝ . ~Ты̀ вᲂзше́дъ
на́ древо во́лею млрⷭ҇де сп҃се , на́съ ра́ди бᲂлѣ́знᲂва , и҆ терпѣ́въ ꙗ҆́звꙋ
примире́нїѧ хᲂда́тайственꙋ , и҆ спасе́нїѧ вѣ́рнымъ . є҆ѧ́же ра́ди твᲂемꙋ̀
ми́лᲂстиве всѝ примири́хᲂмсѧ рᲂди́телю . ~Ты́ мѧ ѡ҆чи́стилъ є҆сѝ хрⷭ҇тѐ
ѿ ꙗ҆́звы , дш҃е́ю ᲂу҆ѧ́звенаго ѕмїи́нымъ ᲂу҆грызе́нїемъ , и҆ пᲂказа́лъ є҆сѝ
свѣ́тъ , во тмѣ̀ дре́вле слежа́щꙋ ми и҆ в̾ тлѣ́нїи , сᲂше́дъ бо во а҆́дъ ,
крⷭ҇то́мъ сᲂвᲂздви́же мѧ . =боⷢ҇ . Н=е и҆скꙋсᲂмꙋ́жныѧ тѝ мт҃ре мᲂльба́ми ,
ми́рꙋ смире́нїе пᲂда́ждь сп҃се , и҆ держа́вѣ на́шей пᲂбѣ́дꙋ да́рꙋй
на сꙋпрᲂти́вныѧ врагѝ , и҆ не и҆зрече́ннѣй ти сла́вѣ славᲂсло́вѧщїѧ тѧ̀
спᲂдо́би .

=и҆́нъ , і҆рмоⷭ҇ . С=вы́ше си́лᲂю .= П=ла́меннᲂе ѻ҆рꙋ́жїе ᲂу҆гаси́лъ є҆сѝ
гдⷭ҇и , є҆гда́ тѧ лю́дїе без̾зако́ннїи пригвᲂзди́ша на́ древѣ крⷭ҇тнѣмъ ,
разбо́йникꙋ же ра́йскїѧ ѿве́рзе две́ри , и҆ спа́слъ є҆сѝ чл҃кᲂлю́бче , и҆́же
вѣ́рᲂю непреста́ннѡ тебѐ сла́вѧщихъ .= В=ᲂскр҃съ ѿ́ грᲂба свᲂегѡ̀ , жена́мъ
хрⷭ҇тѐ пе́рвѣе себѐ ꙗ҆влѧ́еши , и҆ разрѣши́лъ є҆сѝ є҆́ввѣ печа́ль ,
а҆да́ма же в̾тлю̀ впа́дшасѧ сᲂвᲂздви́глъ є҆сѝ , ꙗ҆́кѡ бл҃гᲂꙋтро́бныи бг҃ъ .
тѣ́мже всѝ пᲂе́мъ твᲂѐ вᲂста́нїе .= боⷢ҇ . Є҆=го́же прїе́мши гдⷭ҇а
в̾ дв҃ьственѣмъ чре́вѣ , вᲂплᲂще́нна пречⷭ҇таѧ пᲂрᲂдѝ , бл҃гᲂпремѣни́тельна
мᲂльба́ми тѝ мт҃рьними на́мъ рабо́мъ свᲂи́мъ да́ждь , ꙗ҆́кѡ тебѐ є҆ди́нꙋ
к̾ бг҃ꙋ бл҃гᲂꙋтро́бїѧ приста́нище свѣ́мы .

=и҆́нъ , і҆рмо́съ . В=ъ нача́тцѣ нб҃са̀ . ~Змі́й пᲂпᲂлзы́и и҆з̾ є҆де́ма ,
менѐ бжⷭ҇тва̀ жела́нїемъ прельсти́въ , низве́рже в̾ зе́млю . но ꙗ҆́кѡ
млⷭ҇тивъ , и҆ є҆стество́мъ бл҃гᲂꙋтро́бенъ , ᲂу҆ще́дривъ ѡ҆бᲂжа́етъ ,
во ᲂу҆тро́бꙋ твᲂю̀ все́льсѧ , и҆ пᲂдо́бенъ ми бы́въ мт҃и дв҃о . ~Бл҃гᲂслᲂве́нъ
пло́дъ чре́ва твᲂегѡ̀ дв҃о бцⷣе , всѣ́хъ ра́дᲂсте . ра́дᲂсть бо всемꙋ̀ ми́рꙋ
рᲂдила̀ є҆сѝ , и҆ весе́лїе вᲂи́стинꙋ , разᲂрѧ́ющи печа́ль грѣхо́внꙋю
бг҃ᲂневѣ́стнаѧ . ~Жи́знь вѣ́чнꙋю и҆ свѣ́тъ и҆ смире́нїе , бг҃ᲂрᲂди́тельнице
дв҃о рᲂдила̀ є҆сѝ на́мъ , ве́тхꙋю чл҃кѡмъ бра́нь , ко ѻ҆ц҃ꙋ и҆ бг҃ꙋ
ᲂу҆крᲂтѣва́ющи , вѣ́рᲂю и҆ и҆спᲂвѣ́данїемъ бл҃гᲂда́тнымъ .

=і҆єре́й гл҃етъ , є҆ктенїю̀ ма́лꙋю . та́же : кᲂнда́къ , и҆ и҆́кᲂсъ , и҆
сѣда́ленъ , в̾ минѣ́и , ст҃о́мꙋ . а҆́ще є҆́сть .=

=пѣ́снь , д҃ . і҆рмо́съ . Ѻ҆́=ч҃а нѣ́дра не ѡ҆ста́вль , и҆ сᲂше́дъ на́ землю
хрⷭ҇тѐ бж҃е , та́йнꙋ ᲂу҆слы́шахъ смᲂтре́нїѧ твᲂегѡ̀ , и҆ прᲂсла́вихъ тѧ
чл҃кᲂлю́бче . ~Свᲂѝ плещѝ вда́выи на ꙗ҆́звы , и҆́же ѿ дв҃ы вᲂпло́щьсѧ , рабꙋ̀
сᲂгрѣши́вшꙋ , бїе́нъ быва́етъ влⷣка непᲂви́ненъ , разрѣша́ѧ мᲂѧ̀ сᲂгрѣше́нїѧ .
~Пред̾ста́въ сꙋдїѧ̀ , сꙋди́щꙋ сꙋдїѧ́мъ закᲂнᲂпрестꙋ́пнымъ , ꙗ҆́кѡ ѡ҆сꙋ́жденикъ
сꙋ́дъ прїе́млетъ , и҆ заꙋша́етсѧ бре́ннᲂю рꙋко́ю , сᲂзда́выи чл҃ка ꙗ҆́кѡ бг҃ъ ,
и҆ сꙋдѧ́и пра́ведно землѝ . =боⷢ҇ . Ꙗ҆́=кѡ и҆́стиннаѧ мт҃и бж҃їѧ , твᲂрца̀
свᲂегѡ̀ и҆ сн҃а мᲂлѝ , ко спасе́нᲂмꙋ и҆спра́вити мѧ приста́нищꙋ ,
всенепᲂро́чнаѧ сла́внаго є҆гѡ̀ хᲂтѣ́нїѧ .

=и҆́нъ , і҆рмо́съ . С=мᲂтрѧ́и прᲂро́къ . ~Невѣ́дыи грѣха̀ , и҆ є҆гѡ̀ ра́ди
бы́сть гдⷭ҇и , є҆́же небѣ̀ , вᲂѡ҆брази́всѧ прїе́мъ чꙋжде́е , да спасе́ши
ми́ра , и҆ ᲂу҆бїе́ши прельсти́въ мꙋчи́телѧ . ~И҆́же и҆з̾ ме́ртвыхъ
вᲂскрⷭ҇шаго , и҆ сᲂвᲂздви́гшаго а҆да́ма , во́лею па́дша , є҆го́же ра́ди
ᲂу҆слы́шахъ гдⷭ҇ню си́лꙋ , всѧ̀ спастѝ бл҃гі́ѧ свᲂѧ̀ прише́лъ є҆сѝ . =боⷢ҇ .
Ѿ= присѣ́нныѧ ча́сты гᲂры̀ дв҃цы прише́дъ , с̾ рабы̀ напи́санъ бы́сть , рабо́ты
и҆збавлѧ́ѧ всѣ́хъ , влⷣчествꙋѧи во́ вѣки . тѣ́мже тѧ̀ ро́ждьшꙋю сла́вимъ .

=и҆́нъ , і҆рмо́съ . Ѻ҆́=ч҃а нѣ́дра . ~И҆з̾бра́ннаѧ всѧ̀ и҆ дᲂбра̀ ꙗ҆́вльшисѧ
бг҃ᲂви пре́жде тва́ри , свѣ́тлᲂстїю всепѣ́таѧ , свѣтᲂли́тїемъ твᲂи́мъ
пᲂю́щихъ тѧ прᲂсвѣтѝ . ~Бг҃а челᲂвѣ́кѡмъ рᲂдила̀ є҆сѝ чⷭ҇таѧ , вᲂплᲂще́нна
ѿ чи́стыхъ крᲂве́й твᲂи́хъ , и҆збавлѧ́юща сᲂгрѣше́нїи лю́тыхъ , любо́вїю
пᲂчита́ющихъ , и҆ сла́вѧщихъ тѧ̀ всечⷭ҇таѧ . ~Слꙋ́житъ є҆стество̀ слᲂве́снᲂе ,
прᲂше́дшемꙋ и҆з̾ тебѐ па́че ᲂу҆ма̀ всепѣ́таѧ , та́инствꙋ несказа́ннꙋ ржⷭ҇тва̀
твᲂегѡ̀ , наꙋчи́вшеесѧ ны́нѣ всебл҃же́ннаѧ .

=пѣ́снь , є҃ . і҆рмо́съ . Н=о́щь несвѣтла̀ невѣ́рнымъ , вѣ́рнымъ же
прᲂсвѣще́нїе в̾ пи́щи слᲂве́съ твᲂи́хъ , и҆ сегѡ̀ ра́ди к̾ тебѣ̀ ᲂу҆́треннюю ,
и҆ вᲂспѣва́ю твᲂѐ бжⷭ҇тво̀ . ~За свᲂѧ̀ рабы̀ про́данъ є҆сѝ хрⷭ҇тѐ , и҆
пᲂлани́тѣ ᲂу҆даре́нїе терпи́ши , свᲂбᲂжде́нїе хᲂда́тайствꙋѧ пᲂю́щимъ .
къ тебѣ̀ ᲂу҆́тренююще , вᲂспѣва́емъ твᲂѐ вᲂскрⷭ҇нїе . ~Бжⷭ҇твенᲂю тѝ си́лᲂю
хрⷭ҇тѐ , не́мᲂщьствїемъ плᲂтьски́мъ крѣ́пкаго низ̾лᲂжи́лъ є҆сѝ , и҆
пᲂбѣди́телѧ мѧ̀ сме́рти пᲂказа̀ сп҃се вᲂскрⷭ҇нїѧ ра́ди . =боⷢ҇ . Б=г҃а рᲂдила̀
є҆сѝ мт҃и чⷭ҇таѧ , вᲂплᲂще́ннаго и҆з̾ тебѐ бг҃ᲂлѣ́пнѡ всепѣ́таѧ , пᲂне́же
непᲂзна̀ мꙋ́жеска ло́жа , но ѿ ст҃а́гѡ ражда́еши дх҃а .

=и҆́нъ , і҆рмо́съ . Г=дⷭ҇и бж҃е мо́й . ~Є҆гда̀ въ без̾зако́нныхъ вмѣне́нъ
бы́сть , вᲂзнесе́сѧ на кра́нїевѣ , свѣти́ла сᲂкры́шасѧ , и҆ кᲂлѣба́шесѧ
землѧ̀ , и҆ цр҃кви свѣ́тлᲂсть раздра́сѧ , є҆вре́ѡмъ ꙗ҆влѧ́ющи ѿпаде́нїе .
~Тебѐ разрꙋши́вшагѡ сме́рти всю̀ си́лꙋ , крѣ́пᲂстїю бжⷭ҇тва̀ непᲂсти́жнагѡ
твᲂегѡ̀ , и҆ твᲂи́мъ вᲂскрⷭ҇нїемъ ме́ртвыѧ вᲂздви́гшаго , пѣ́сньми сла́вимъ .
=боⷢ҇ . М=т҃и цр҃ѧ и҆ бг҃а всепѣ́таѧ бцⷣе , и҆́же вѣ́рᲂю и҆ любо́вїю тѧ̀
пѣ́сньми хва́лѧщимъ прⷭ҇нѡ , ѡ҆чище́нїе твᲂи́ми мᲂльба́ми прегрѣше́нїемъ
низ̾пᲂслѝ .

=и҆́нъ , і҆рмо́съ . Н=о́щь несвѣтла̀ . ~Лѣ́ствицꙋ ю҆́же ви́дѣвъ і҆а́кѡвъ ,
к̾ высᲂтѣ̀ ᲂу҆тверже́нꙋ , ѻ҆́бразꙋ наꙋчи́всѧ не и҆скꙋсᲂбра́чныѧ тебѐ ,
тᲂбо́ю бо бг҃ъ чл҃кѡмъ прїѡбщи́сѧ , пречⷭ҇таѧ влⷣчце . ~И҆збавле́нїе вѣ́чнᲂе
тебѐ ра́ди ны́нѣ ѡ҆брѣ́тше , ᲂу҆се́рднѡ зᲂве́мъ тебѣ̀ є҆́же ра́дꙋисѧ влⷣчце ,
и҆ твᲂи́мъ свѣ́тᲂмъ ра́дꙋющесѧ пречⷭ҇таѧ , пѣ́сньми тѧ̀ велича́емъ . ~Є҆ди́нꙋ
тѧ̀ дв҃о жени́хъ пᲂсредѝ те́рнїѧ кри́нъ ѡ҆брѣ́тъ , чистᲂто́ю цвѣтѣ́нїѧ
сїѧ́ющꙋ , и҆ свѣ́тᲂмъ дв҃ьства препѣ́таѧ невѣ́стꙋ прїѧ́тъ .

=пѣ́снь , ѕ҃ . і҆рмо́съ . П=ла́вающагѡ в̾ мᲂлвѣ̀ жите́йскихъ сꙋ́етїи , и҆
с̾ кᲂрабле́мъ пᲂтᲂплѧ́ема грѣхѝ , и҆ дш҃етлѣ́ннꙋ звѣ́рю примѣта́ема , ꙗ҆́кѡ
і҆ѡ́на хрⷭ҇тѐ вᲂпїю́ ти , ѿ сме́ртныѧ глꙋбины̀ вᲂз̾веди́ мѧ . ~Вᲂспᲂмина́хꙋ
тѧ̀ затвᲂре́ныѧ во а҆́дѣ дꙋ́ши , ѡ҆ста́вльшїѧсѧ пра́ведникѡмъ , и҆ ѿ тебѐ
спасе́нїѧ мᲂлѧ́хꙋсѧ , є҆́же крⷭ҇то́мъ хрⷭ҇тѐ пᲂдадѐ , сꙋ́щимъ
в̾ преиспо́днихъ наше́дъ , ꙗ҆́кѡ млрⷭ҇дъ . ~Ко ѡ҆дш҃евле́ннꙋ ти и҆
нерꙋкᲂтвᲂре́нᲂмꙋ хра́мꙋ , разᲂре́нꙋ страстьмѝ , призрѣ́ти па́ки ли́къ
а҆пⷭ҇льскїи ненадѣ́ѧшесѧ , но па́че наде́жди пᲂклᲂни́сѧ , вᲂскрⷭ҇ша всю́дꙋ
прᲂпᲂвѣ́да . =боⷢ҇ . Н=е и҆зрече́ннагѡ ржⷭ҇тва̀ твᲂегѡ̀ всенепᲂро́чнаѧ
ѻ҆́бразъ , дв҃о бг҃ᲂневѣ́стнаѧ , є҆́же на́съ ра́ди , кто̀ сказа́ти ѿ челᲂвѣ́къ
вᲂзмо́жетъ ; ꙗ҆́кѡ бг҃ъ не ѡ҆пи́санъ , сло́во сᲂедини́сѧ тебѣ̀ , пло́ть
не и҆змѣ́нна бы́сть .

=и҆́нъ , і҆рмо́съ . В=ᲂзᲂпи́хъ гдⷭ҇и .= С=ᲂтрѧсѐ всю̀ зе́млю распе́нсѧ
влⷣка , и҆ и҆сцѣлѝ лю́таѧ є҆ѧ̀ сᲂкрꙋше́нїѧ . ~Сме́рть раз̾рꙋши́сѧ , и҆
плѣне́нъ бы́сть а҆́дъ . хрⷭ҇то́съ бо вᲂста̀ , пꙋ́ть твᲂрѧ̀ челᲂвѣ́кѡмъ
вᲂскрⷭ҇нїемъ . =боⷢ҇ . П=речⷭ҇таѧ влⷣчце , ᲂу҆пᲂва́нїе и҆звѣ́стнᲂе , и҆́же
любо́вїю пᲂю́щїѧ тѧ , ꙗ҆́кѡ и҆́стиннꙋю бцⷣꙋ сᲂхранѝ .

=и҆́нъ , і҆рмо́съ . П=ла́вающаго в̾ мᲂлвѣ̀ . ~Зако́ннїи ѻ҆́бразы , и҆
прᲂро́ческаѧ прᲂрече́нїѧ , ꙗ҆́вѣ пред̾вᲂзвѣща́хꙋ тѧ̀ чⷭ҇таѧ , ро́ждьшꙋю
бл҃гᲂда́телѧ всеѧ̀ тва́ри , мнᲂгᲂча́стнѡ и҆ мнᲂгᲂѡ҆бра́знѡ
бл҃гᲂдѣ́йствᲂвавшаго , вѣ́рнѡ велича́ющихъ тѧ̀ . ~Оу҆стра́ньшагᲂсѧ дре́вле
ѿ навѣ́та чл҃кᲂꙋбі́ица , а҆да́ма первᲂзда́ннагѡ , бжⷭ҇твеныѧ ра́йскїѧ пи́щи ,
не и҆скꙋсᲂбра́чнаѧ па́ки вᲂзвела̀ є҆сѝ , ро́ждьши , и҆́же ѿ престꙋпле́нїѧ
тᲂгѡ̀ и҆зба́вльшаго . ~И҆́же во́лею бжⷭ҇твенᲂю , сᲂдѣ́тельнᲂю же си́лᲂю , всѧ̀
сᲂставле́и ѿ несꙋ́щихъ , и҆з̾ ᲂу҆тро́бы твᲂеѧ̀ чи́стаѧ прᲂизы́де , и҆ сꙋ́щїѧ
во тмѣ̀ сме́ртнѣй , бг҃ᲂнача́льными лꙋча́ми ѡ҆зарѝ .

=і҆єре́й гл҃етъ , є҆ктенїю̀ ма́лꙋю .=

=кᲂнда́къ , вᲂскрⷭ҇нъ . Н=е к̾ тᲂмꙋ̀ держа́ва сме́ртнаѧ вᲂз̾мо́жетъ держа́ти
чл҃ки , хрⷭ҇то́съ бо сни́де сᲂкрꙋша́ѧ и҆ разᲂрѧ́ѧ си́лы є҆ѧ̀ , свѧзꙋ́емъ
быва́етъ а҆́дъ . прᲂро́цы сᲂгла́снѡ ра́дꙋютсѧ , пред̾ста̀ гл҃юще сп҃съ сꙋ́щимъ
в̾ вѣ́рѣ , и҆зы́дите вѣ́рнїи в̾ вᲂскрⷭ҇нїе . =и҆́кᲂсъ . В=ᲂстрепета́ша до́лѣ
преиспо́днѧѧ дне́сь а҆́дъ и҆ сме́рть , є҆ди́нᲂго ѿ трⷪ҇цы ᲂу҆бᲂѧ́шасѧ . землѧ̀
пᲂкᲂлѣба́сѧ . вра́тницы же а҆́дᲂвы ви́дѣвше тѧ ᲂу҆жасо́шасѧ , и҆ всѧ̀ тва́рь
съ пррⷪ҇ки ра́дꙋющисѧ , пᲂе́тъ ти пᲂбѣ́днꙋю пѣ́снь , и҆зба́вителю бг҃ꙋ на́шемꙋ ,
разрꙋши́вшемꙋ ны́нѣ сме́ртнꙋю си́лꙋ . да вᲂскли́кнемъ и҆ вᲂзᲂпїе́мъ ко а҆да́мꙋ
и҆ к̾ сꙋ́щимъ и҆з̾ а҆да́ма , дре́вᲂмъ сегѡ̀ па́ки в̾веде́мъ , и҆зыди́те вѣ́рнїи
в̾ вᲂскрⷭ҇нїе .

=пѣ́снь , з҃ . і҆рмо́съ . П=е́щь ѻ҆́трᲂцы ѻ҆гнепа́льнꙋ дре́вле хла́дъ дѣ́ющꙋ
пᲂказа́ша , є҆ди́нъ бг҃ъ пᲂю́ще и҆ гл҃юще , ѻ҆ц҃ъ на́шихъ бж҃е блгⷭ҇ве́нъ
є҆сѝ . ~Дре́вᲂмъ ᲂу҆мира́етъ а҆да́мъ , во́лею преслꙋша́нїе сᲂдѣ́лавъ .
пᲂслꙋша́нїемъ же хрⷭ҇то́вымъ ѡ҆живлѧ́етсѧ . мене́ бо ра́ди распѧ́сѧ сн҃ъ бж҃їи
препрᲂсла́вленыи . ~Тебѐ вᲂскрⷭ҇шаго хрⷭ҇тѐ и҆́з̾ грᲂба , тва́рь всѧ̀
вᲂспѣва́ше . ты́ бо живо́тъ , и҆́же во а҆́дѣ прᲂцвѣ́лъ є҆сѝ , ме́ртвымъ
вᲂскрⷭ҇нїе , сꙋ́щимъ во тмѣ̀ , свѣ́тъ препрᲂсла́вленыи . =боⷢ҇ . Р=а́дꙋисѧ дщѝ
а҆да́ма тлѣ́ннагѡ , ра́дꙋисѧ є҆ди́на бг҃ᲂневѣ́сто , ра́дꙋисѧ є҆ѧ́же ра́ди тлѧ̀
ѿгна́сѧ , ꙗ҆́кѡ бг҃а ро́ждьши . є҆го́же мᲂлѝ чⷭ҇таѧ , спасти́сѧ всѣ́мъ на́мъ .

=и҆́нъ , і҆рмо́съ . И҆́=же въ пе́щь ѻ҆́гненнꙋю .= И҆́=же дре́вᲂмъ крⷭ҇тнымъ ,
грѣхо́внᲂе жа́ло притꙋпи́въ , и҆ а҆да́мᲂва престꙋпле́нїѧ рꙋкᲂписа́нїе
растерза́въ , кᲂпїе́мъ ре́бръ свᲂи́хъ . блгⷭ҇ве́нъ є҆сѝ гдⷭ҇и бж҃е ѻ҆ц҃ъ
на́шихъ . ~И҆́же ре́бръ прᲂбᲂде́нїемъ , и҆ крᲂпле́нїемъ бжⷭ҇твеныѧ кро́ве
зе́млю ѡ҆чи́щь , ѿ крᲂве́й и҆дᲂлᲂбѣ́сїѧ ѡ҆скверне́нꙋю , бл҃гᲂслᲂве́нъ є҆сѝ
гдⷭ҇и бж҃е ѻ҆ц҃ъ на́шихъ . =трⷪ҇ченъ . Н=ераздѣ́льнᲂе є҆стество̀ , правᲂсла́вно
бл҃гᲂслᲂви́мъ , бг҃а ѻ҆ц҃а без̾нача́льнаго , тᲂѧ́же вла́сти сло́ва и҆ дх҃а .
бл҃гᲂслᲂве́нъ є҆сѝ зᲂвꙋ́ще , гдⷭ҇и бж҃е ѻ҆ц҃ъ на́шихъ .

=и҆́нъ , і҆рмо́съ . П=е́щь ѻ҆́трᲂцы . ~И҆спещре́нно , и҆ пᲂзлаще́но
ᲂу҆дᲂбре́нїе тебѐ стѧжа́въ , вᲂзлюбѝ сᲂдѣ́тель тво́й дв҃о и҆ гдⷭ҇ь ,
превᲂзнᲂси́мыи ѻ҆ц҃ъ на́шихъ , бж҃е бл҃гᲂслᲂве́нъ є҆сѝ . ~Ѡ҆чища́етсѧ
и҆са́їѧ , ᲂу҆́гль дре́вле прїе́мъ , ѡ҆бра́знѣ зрѧ̀ ѻ҆трᲂкᲂви́це твᲂѐ
ржⷭ҇тво̀ . превᲂзнᲂси́мыи ѻ҆ц҃ъ на́шихъ , бж҃е бл҃гᲂслᲂве́нъ є҆сѝ . ~Ѻ҆́бразы
всѝ бжⷭ҇твенагѡ ржⷭ҇тва̀ , бжⷭ҇твенїи прⷪ҇ро́цы зрѧ́ще , ра́дᲂстнѡ вᲂспѣва́юще
вᲂпїѧ́хꙋ , превᲂзнᲂси́мыи ѻ҆ц҃ъ на́шихъ , бж҃е бл҃гᲂслᲂве́нъ є҆сѝ .

=пѣ́снь , и҃ . і҆рмо́съ . Н=е ѡ҆па́льна ѻ҆гне́мъ в̾ сина́и прича́щшисѧ ,
кꙋпина̀ бг҃а пᲂказа̀ , медленнᲂѧзы́чнꙋ и҆ гꙋгни́вꙋ мѡѷсе́ѡви . дѣ́ти рве́нїемъ
бж҃їимъ вмѣта́емыѧ во ѻ҆́гнь пѣвцы̀ пᲂказа̀ , всѧ̀ дѣ́ла гдⷭ҇нѧ гдⷭ҇а по́йте ,
и҆ превᲂзнᲂси́те є҆гѡ̀ во́ вѣки . ~Пречⷭ҇тыи а҆́гнецъ слᲂве́сныи , за ми́ръ
закᲂле́нъ бы́въ , ᲂу҆ста́ви по зако́нꙋ принᲂси́маѧ , ѡ҆чища́ѧ є҆гѡ̀ всѧ̀
прегрѣше́нїѧ ꙗ҆́кѡ бг҃ъ , при́снѡ вᲂпїю́щимъ , всѧ̀ дѣ́ла гдⷭ҇нѧ гдⷭ҇а
по́йте , и҆ превᲂзнᲂси́те є҆гѡ̀ во́ вѣки . ~Без̾ и҆стлѣ́нїѧ несꙋ́щи ,
к̾ страсте́мъ прїѧ́тна зижди́телемъ пло́ть на́ша . по́страсти и҆ пᲂвᲂста́нїи ,
непристꙋ́пна тлѣ́нїю ᲂу҆стро́исѧ . и҆ мертвецы̀ ѡ҆бнᲂвлѧ́етъ зᲂвꙋ́щїѧ , всѧ̀
дѣ́ла гдⷭ҇нѧ гдⷭ҇а по́йте , и҆ превᲂзнᲂси́те є҆гѡ̀ во́ вѣки . =боⷢ҇ . Т=вᲂѐ
чи́стᲂе и҆ всенепᲂро́чнᲂе дв҃о , скве́рнᲂе и҆ ме́рзскᲂе вселе́нныѧ ѡ҆чи́сти , и҆
бы́сть на́шемꙋ примире́нїю к̾ бг҃ꙋ вина̀ всечⷭ҇таѧ , тѣ́мже тѧ̀ бцⷣе , всѧ̀
дѣ́ла гдⷭ҇нѧ пѣснᲂсло́вимъ во всѧ̀ вѣ́ки .

=и҆́нъ , і҆рмо́съ . В=ᲂи́стинꙋ сꙋ́щагѡ .= П=ᲂстрада̀ ꙗ҆́кѡ сме́ртенъ хрⷭ҇тѐ ,
и҆ без̾стра́стенъ ꙗ҆́кѡ бг҃ъ пре́былъ є҆сѝ , во ѻ҆бᲂи́хъ сы́и . тѣ́мже тѧ̀
пᲂе́мъ во всѧ̀ вѣ́ки . ~И҆́же пᲂлᲂжи́выи дꙋ́шꙋ со́ властїю ꙗ҆́кѡ всѣ́хъ гдⷭ҇ь ,
и҆ па́ки прїе́мыи ю҆̀ . тѣ́мже тѧ̀ пᲂе́мъ сп҃се , во всѧ̀ вѣ́ки . =боⷢ҇ .
Є҆=ди́нꙋ в̾ жена́хъ бл҃гᲂслᲂве́нꙋю бж҃їю рᲂди́тельницꙋ , вѣ́рнѡ пᲂе́мъ , и҆
превᲂзно́симъ хрⷭ҇та̀ во всѧ̀ вѣ́ки .

=и҆́нъ , і҆рмо́съ . Н=еѡ҆па́льна ѻ҆гне́мъ . ~Сїѧ́нїемъ ржⷭ҇тва̀ твᲂегѡ̀ ,
страннᲂлѣ́пно вселе́ннꙋю прᲂсвѣти́ла є҆сѝ бг҃ᲂрᲂди́тельнице , сꙋ́щаго бо бг҃а
дла́ньма свᲂи́ма но́сиши , прᲂсвѣща́юща прⷭ҇нѡ вѣ́рнѡ вᲂпїю́щихъ , всѧ̀ дѣ́ла
гдⷭ҇нѧ гдⷭ҇а по́йте , и҆ превᲂзнᲂси́те є҆гѡ̀ во́ вѣки . ~Пᲂе́мъ чⷭ҇таѧ
бл҃гᲂче́стнѡ твᲂю̀ ᲂу҆тро́бꙋ , бг҃а вмѣсти́вшꙋю , несказа́ннѡ вᲂплᲂща́ема ,
даю́щаго всѣ́мъ вѣ́рнымъ , бг҃ᲂразꙋ́мїѧ прᲂсвѣще́нїе , при́снѡ вᲂпїю́щимъ ,
всѧ̀ дѣ́ла гдⷭ҇нѧ гдⷭ҇а по́йте , и҆ превᲂзнᲂси́те є҆гѡ̀ во́ вѣки . ~Свѣ́та
твᲂегѡ̀ зарѧ́ми , тебѐ пᲂю́щїѧ свѣтᲂви́дны сᲂдѣ́лай , свѣтᲂрᲂди́тельнице
мт҃и дв҃о , свѣ́та бо ꙗ҆ви́сѧ жили́ще , прᲂсвѣща́ющи свѣ́тлѡ , прⷭ҇нѡ
вᲂпїю́щїѧ , всѧ̀ дѣ́ла гдⷭ҇нѧ гдⷭ҇а по́йте , и҆ превᲂзнᲂси́те є҆гѡ̀
во́ вѣки .

=по и҃ пѣ́сни , пᲂе́мъ : Х=ва́лимъ , бл҃гᲂслᲂви́мъ , кла́нѧемсѧ гдⷭ҇ви ,
пᲂе́мъ и҆ превᲂзно́симъ є҆гѡ̀ во́ вѣки . =і҆рмо́съ катава́сїи , и҆ твᲂри́мъ
пᲂкло́нъ . пᲂе́мъ , пѣ́снь бцⷣѣ . в=ели́читъ дш҃а мᲂѧ̀ гдⷭ҇а . =и҆ =пᲂе́мъ ,
~честнѣ́йшꙋю херꙋви́мъ , на ко́йждо сти́хъ , на́ ѻ҆ба ли́ка . =и҆ =твᲂри́мъ
пᲂкло́ны .

=пѣ́снь , ѳ҃ . і҆рмо́съ . Н=етлѣ́нїѧ и҆скꙋше́нїемъ ро́ждьшаѧ , и҆
всехитрецꙋ̀ сло́вꙋ пло́ть взаимда́вшаѧ , мт҃и без̾мꙋ́жнаѧ дв҃о бцⷣе ,
прїѧ́телище непᲂстᲂѧ́ннагѡ селѡ̀ невмѣсти́магѡ , зижди́телѧ свᲂегѡ̀ тѧ̀
велича́емъ . ~И҆́же бжⷭ҇твꙋ̀ страда́нїе прилага́ющїи , пᲂстыди́тесѧ
чꙋжемꙋ́дренїи . гдⷭ҇а бо сла́вы пло́тїю ра́спѧта , нера́спѧта же є҆стество́мъ
бжⷭ҇твенымъ , ꙗ҆́кѡ во двꙋ̀ є҆стествꙋ̀ є҆ди́наго велича́емъ . ~И҆́же тѣлесе́мъ
вᲂста́нїю невѣ́рꙋющїи , ко хрⷭ҇то́вꙋ ше́дше гро́бꙋ наꙋчи́тесѧ , ꙗ҆́кѡ
ᲂу҆мертви́сѧ , и҆ вᲂскр҃се па́ки пло́ть жизнᲂда́вца , во ᲂу҆вѣ́ренїе пᲂслѣ́днее
вᲂскрⷭ҇нїѧ , є҆го́же надѣ́емсѧ . =трⷪ҇ченъ . Н=е бжⷭ҇твы̀ трⷪ҇цꙋ но сᲂста́вми .
нижѐ є҆ди́ницꙋ ли́цы , но бжⷭ҇тво́мъ чтꙋ́ще , с̾сѣца́емъ же и҆́же тꙋ̀
дѣлѧ́щихъ , развѣва́емъ же па́ки смѣше́нїе дерза́ющихъ на ню̀ . ю҆́же
велича́емъ .

=и҆́нъ , і҆рмо́съ . М=т҃и бг҃ꙋ и҆ дв҃а . ~Стра́сть плᲂтьскꙋ́ю , и҆ крѣ́пᲂсть
бжⷭ҇тва̀ въ хрⷭ҇тѣ̀ зрѧ́ще , мꙋ́дрствꙋющїи є҆динᲂсло́жно є҆стество̀ ,
да пᲂсра́мѧтсѧ . то́й бо ꙗ҆́кѡ чл҃къ ᲂу҆́бѡ ᲂу҆мира́етъ , и҆ ꙗ҆́кѡ всѣ́хъ
сᲂдѣ́тель вᲂскрⷭ҇лъ є҆́сть . ~Ми́ра ме́ртвымъ , живо́мꙋ же пѣ́нїѧ , сле́зы
ᲂу҆мира́ющимъ , живᲂтꙋ́ же всѣ́хъ пѣ́снь жены̀ принеси́те , и҆́же вᲂста́нїѧ
прᲂпᲂвѣ́дникъ вᲂпїѧ́ше , бл҃гᲂвѣствꙋ́ѧ хрⷭ҇то́во вᲂскрⷭ҇нїе . ~Свѣ́тъ ѿ свѣ́та
ѻ҆́ч҃ее сїѧ́нїе сло́во без̾лѣ́тно ѡ҆блиста̀ , ꙗ҆́кѡ во тмѣ̀ житїѧ̀ чл҃чꙋ
є҆стествꙋ̀ ꙗ҆ви́сѧ хрⷭ҇то́съ , и҆ гᲂнѧ́щꙋю прᲂгна̀ тмꙋ̀ . є҆го́же непреста́ннѡ
вѣ́рнїи велича́емъ .

=и҆́нъ , і҆рмо́съ . Н=етлѣ́нїѧ и҆скꙋше́нїем̾ . ~Ра́дᲂсти на́мъ вѣ́чныѧ
хᲂда́таица ꙗ҆ви́ласѧ є҆сѝ , и҆ весе́лїѧ и҆спо́лнила є҆сѝ на́съ , прⷭ҇нѡ
дв҃о ѻ҆трᲂкᲂви́це . и҆зба́вителѧ ро́ждьши , и҆́стинᲂю и҆ дх҃ᲂмъ бжⷭ҇твенымъ ,
тᲂгѡ̀ пᲂчита́ющаѧ ꙗ҆́кѡ бг҃а спаса́ющаго на́съ . ~Пᲂѧ̀ дв҃дъ тво́й пра́ѻ҆ц҃ъ
пречⷭ҇таѧ , тебѐ кᲂвче́гъ нарица́етъ ѡ҆сщ҃е́нїѧ бжⷭ҇твенаго . па́че є҆стества̀
бг҃а вмѣсти́вшꙋю , во ѻ҆те́ческихъ сѣдѧ́щаго нѣ́дрѣхъ . є҆го́же непреста́нно
вѣ́рнїи велича́емъ . ~Ꙗ҆́кѡ вᲂи́стинꙋ превы́шши є҆сѝ , всеѧ̀ тва́ри є҆ди́на ,
зижди́телѧ бо всѣ́мъ на́мъ пло́тїю рᲂдила̀ є҆сѝ . тѣ́мже ꙗ҆́кѡ мт҃и є҆ди́наго
влⷣкꙋ нᲂси́вши , всѣ́мъ нача́льнᲂе пᲂбѣжде́нїе .

=таⷤ , д=ᲂсто́йно є҆́сть .= пᲂсе́мъ , є҆ктенїѧ̀ ма́лаѧ . та́же : с=т҃ъ гдⷭ҇ь
бг҃ъ на́шъ . =сти́хъ : ꙗ҆́=кѡ ст҃ъ гдⷭ҇ь бг҃ъ на́шъ . =сти́хъ : н=адᲂвсѣ́ми
людьмѝ бг҃ъ на́шъ . =пᲂсе́мъ , свѣти́ленъ , вᲂскрⷭ҇нъ . с=ла́ва , ст҃о́мꙋ ,
~а҆́ще є҆́сть . =и҆= ны́нѣ , боⷢ҇ , вᲂскрⷭ҇нъ . =и҆ =ѱалмы̀ , ѡ҆бы́чны .
=на хвали́тѣхъ , стихѣ́ры , вᲂскрⷭ҇ны . гла́съ , з҃ . =з=апѣ́въ : хвали́те бг҃а
во ст҃ы́хъ є҆гѡ̀ . В=ᲂскрⷭ҇лъ є҆сѝ хрⷭ҇тѐ ѿ ме́ртвыхъ , раз̾рꙋши́въ сме́ртныѧ
ᲂу҆́зы . бл҃гᲂвѣствꙋ́й землѐ ра́дᲂсть ве́лїю . по́йте нб҃са̀ бж҃їю сла́вꙋ .

=хвали́те є҆гѡ̀ во ᲂу҆тверже́нїи си́лъ є҆гѡ̀ . В=ᲂскрⷭ҇нїе хрⷭ҇то́во
ви́дѣвше , пᲂклᲂни́мсѧ ст҃ᲂмꙋ гдⷭ҇ꙋ і҆с҃ꙋ , є҆ди́нᲂмꙋ без̾грѣ́шнᲂмꙋ .

=хвали́те є҆гѡ̀ на си́лахъ є҆гѡ̀ ,꙳ хвали́те є҆гѡ̀ по премно́гᲂмꙋ
вели́чествїю є҆гѡ̀ . Х=ртⷭ҇о́вꙋ вᲂскрⷭ҇нїю кла́нѧющесѧ непреста́емъ , то́й бо
на́съ спа́слъ є҆́сть ѿ без̾зако́нїи на́шихъ , ст҃ы́и гдⷭ҇ь і҆с҃ъ , ꙗ҆вле́и
в̾ ми́рѣ вᲂскрⷭ҇нїе .

=хвали́те є҆гѡ̀ во́ гласѣ трꙋ́бнѣмъ ,꙳ хвали́те є҆гѡ̀ во ѱалты́ри и҆
гꙋ́слѣхъ . Ч=то̀ вᲂзда́мъ гдⷭ҇ви ѡ҆ всѣ́хъ , ꙗ҆́же вᲂзда́стъ на́мъ ; на́съ бо
ра́ди в̾ чл҃цѣхъ за и҆стлѣ́вшее є҆стество̀ , бг҃ъ сло́во пло́́ть бы́сть , и҆
всели́сѧ в̾ны̀ . къ невᲂз̾бл҃гᲂда́тнымъ бл҃гᲂда́тель . къ плѣ́ннымъ
свᲂбᲂди́тель . ко и҆́же во тмѣ̀ сѣдѧ́щимъ , сл҃нце пра́веднᲂе . на крⷭ҇тѣ̀
без̾стра́стныи , во а҆́дѣ свѣ́тъ , в̾ сме́рти живо́тъ . вᲂскрⷭ҇нїе па́дшихъ
ра́ди . к̾ немꙋ́ же вᲂзᲂпїе́мъ , бж҃е на́шъ сла́ва тебѣ̀ .

=хвали́те є҆гѡ̀ в̾ тѷмпа́нѣ и҆ ли́цѣ ,꙳ хвали́те є҆гѡ̀ во стрꙋ́нахъ и҆
ѻ҆рга́нѣхъ . В=рата̀ а҆́дᲂва сᲂкрꙋши́лъ є҆сѝ гдⷭ҇и , и҆ сме́рти держа́вꙋ
ᲂу҆празднѝ , крѣ́пкᲂю си́лᲂю твᲂе́ю . и҆ сᲂвᲂста́вилъ є҆сѝ ме́ртвыѧ , и҆́же
ѿ́ вѣка во тмѣ̀ спѧ́щїѧ , бжⷭ҇твенымъ и҆ сла́внымъ вᲂскрⷭ҇нїемъ свᲂи́мъ ,
ꙗ҆́кѡ цр҃ь всѣ́хъ и҆ бг҃ъ всеси́ленъ .

=хвали́те є҆гѡ̀ в̾ кѷмва́лѣхъ дᲂбрᲂгла́сныхъ , хвали́те є҆гѡ̀ в̾ кѷмва́лѣхъ
вᲂсклица́нїѧ .꙳ всѧ́ко дыха́нїе да хва́литъ гдⷭ҇а . П=рїидѣ́те вᲂз̾ра́дꙋемсѧ
гдⷭ҇ви , и҆ вᲂзвесели́мсѧ ѡ҆ вᲂскрⷭ҇нїи є҆гѡ̀ . ꙗ҆́кѡ сᲂвᲂздви́же ме́ртвыѧ ,
ѿ а҆́дᲂвыхъ нерѣши́мыхъ ᲂу҆́зъ . и҆ дарᲂва̀ ми́рᲂви живо́тъ вѣ́чныи , и҆ ве́лїю
млⷭ҇ть .

=вᲂскрⷭ҇нѝ гдⷭ҇и бж҃е мо́й да вᲂзнесе́тсѧ рꙋка̀ твᲂѧ̀ ,꙳ незабꙋ́ди ни́щихъ
свᲂи́хъ до кᲂнца̀ . Б=листа́ѧисѧ а҆́нг҃лъ , на ка́мени сѣдѧ́ше живᲂно́снагѡ тѝ
гро́ба , и҆ жена́мъ мѷрѡно́сицамъ бл҃гᲂвѣствᲂва́ше глаго́лѧ , вᲂскр҃се гдⷭ҇ь
ꙗ҆́кᲂже пре́жде речѐ ва́мъ , вᲂз̾вѣсти́те ᲂу҆чн҃кѡ́мъ є҆гѡ̀ , ꙗ҆́кѡ
пред̾варѧ́етъ ва́съ в̾ галиле́и , ми́рꙋ же пᲂдае́тъ живо́тъ вѣ́чныи , и҆ ве́лїю
млⷭ҇ть .

=и҆спᲂвѣ́мсѧ тебѣ̀ гдⷭ҇и всѣ́мъ срⷣцемъ мᲂи́мъ ,꙳ пᲂвѣ́мъ всѧ̀ чꙋдеса̀ твᲂѧ̀ .
Ч=то̀ небрего́сте ка́мень краеꙋго́льныи , ѽ пребез̾зако́ннїи і҆ꙋде́и ; сѐ
то́й є҆́сть , є҆го́же пᲂлᲂжѝ бг҃ъ в̾ сїѡ́нѣ , и҆́же ѿ ка́мене и҆стᲂчи́выи
в̾ пꙋсты́ни во́дꙋ , и҆ на́мъ и҆злива́ѧи ѿ ре́бръ свᲂи́хъ без̾сме́ртїе . то́й
є҆́сть ка́мень , и҆́же ѿ гᲂры̀ дв҃ческїѧ , ᲂу҆сѣче́сѧ без̾хᲂтѣ́нїѧ мꙋ́жеска ,
сн҃ъ чл҃ческїи , грѧды́и на ѻ҆́блацѣхъ нбⷭ҇ныхъ , ве́тхїи деньмѝ , ꙗ҆́кᲂже
речѐ данїи́лъ , и҆ вѣ́чно є҆гѡ̀ црⷭ҇тво .

=сла́ва , с=тихѣ́ра є҆ѵⷢ҇а́льскаѧ .= и҆ ны́нѣ . гла́съ , в҃ .
п=ребл҃гᲂслᲂве́на є҆сѝ бцⷣе дв҃о .= С=лавᲂсло́вїе вели́кᲂе . =і҆єре́й ,
вᲂз̾гла́съ : ꙗ҆́=кѡ твᲂѐ є҆́сть црⷭ҇тво .= трᲂпа́рь : Д=не́сь спасе́нїе
ми́рꙋ , пᲂе́мъ вᲂскрⷭ҇шаго и҆́з̾ грᲂба , и҆ нача́льникꙋ живᲂтꙋ̀ хрⷭ҇та̀ бг҃а
на́шегѡ . разрꙋши́въ бо сме́рть , пᲂбѣ́дꙋ да́стъ на́мъ , и҆ ве́лїю млⷭ҇ть .

=пᲂсе́мъ , є҆=ктенїѝ . =и҆= ѿпꙋ́стъ . =та́же , ча́съ , а҃ . ѱ=алмы̀ ,
ѡ҆бы́чны . =и҆= кᲂне́чныи ѿпꙋ́стъ .



В=ъ нлⷣю , бл҃же́нны . гла́съ , з҃ .=

~Красе́нъ бѣ̀ и҆ до́бръ въ снѣ́дь , и҆́же менѐ ᲂу҆мертви́выи пло́дъ ,
хрⷭ҇то́съ є҆́сть дре́во живо́тнᲂе , ѿ него́ же ꙗ҆ды́и не ᲂу҆мира́ю . но вᲂпїю̀
с̾ разбо́йникᲂмъ , пᲂмѧни́ мѧ сп҃се во црⷭ҇твїи сѝ .

=бл҃же́ни чⷭ҇тїи срⷣцемъ ,꙳ ꙗ҆́кѡ ті́и бг҃а ᲂу҆́зрѧтъ . Н=а крⷭ҇тъ
вᲂз̾несе́сѧ ще́дре , а҆да́мᲂво рꙋкᲂписа́нїе дре́внѧгѡ грѣха̀ ѡ҆чи́стилъ є҆сѝ ,
и҆ спа́слъ є҆сѝ ѿ́ лести ро́дъ чл҃ческїи . тѣ́мже вᲂспѣва́емъ тѧ бл҃гᲂда́телю
гдⷭ҇и .

=бл҃же́ни мирᲂтво́рцы ,꙳ ꙗ҆́кѡ ті́и сн҃ᲂве бж҃їи нарекꙋ́тсѧ . во́ =грᲂбѣ
ꙗ҆́кѡ сме́ртенъ пᲂлᲂжи́сѧ , живᲂтѐ всѧ́ческихъ хрⷭ҇тѐ , и҆ врата̀ а҆́дᲂва
сᲂкрꙋши́лъ є҆сѝ . и҆ вᲂскр҃се во сла́вѣ тридне́внѡ ꙗ҆́кѡ си́ленъ , и҆ всѣ́хъ
прᲂсвѣти́лъ є҆сѝ , пᲂклᲂнѧ́ющихсѧ твᲂемꙋ̀ вᲂста́нїю .

=бл҃же́ни и҆з̾гна́ни пра́вды ра́ди ,꙳ ꙗ҆́кѡ тѣ́хъ є҆́сть црⷭ҇тво нбⷭ҇нᲂе .
С=ᲂвᲂздви́глъ є҆сѝ во свᲂе́мъ вᲂста́нїи а҆да́ма живᲂда́вче хрⷭ҇тѐ , дре́внее
нетлѣ́нїе да́рꙋѧ є҆́же в̾ раѝ . тѣ́мже вᲂпїю̀ с̾ разбо́йникᲂмъ , пᲂмѧни́ мѧ
сп҃се во црⷭ҇твїи сѝ .

=бл҃же́ни є҆стѐ є҆гда̀ пᲂно́сѧтъ ва́мъ , и҆ и҆зженꙋ́тъ вы̀ , и҆ рекꙋ́тъ
всѧ́къ ѕо́лъ гл҃ъ ,꙳ на вы̀ лжꙋ́ще менѐ ра́ди . Г=дⷭ҇ь вᲂскр҃съ тридне́вно
и҆з̾ ме́ртвыхъ , дарᲂва́лъ є҆́сть ми́ръ свᲂи́мъ ᲂу҆ченикѡ́мъ , и҆ тѣ́хъ
блгⷭ҇ви́въ пᲂсла́въ ре́къ , всѧ̀ приведи́те в̾ црⷭ҇твїе мᲂѐ .

=ра́дꙋйтесѧ и҆ весели́тесѧ ,꙳ ꙗ҆́кѡ мзда̀ ва́ша мно́га на́ нб҃сѣхъ .
И҆=злїѧ̀ ꙗ҆́дъ ѕмі́й и҆нᲂгда̀ в̾ слꙋ́хъ є҆́ввинъ , хрⷭ҇то́съ в̾ стра́сти
крⷭ҇тнѣй , и҆стᲂчи́лъ є҆́сть ми́рᲂви наслажде́нїе . тѣ́мже взыва́емъ , пᲂмѧнѝ
на́съ гдⷭ҇и во црⷭ҇твїи сѝ .

=сла́ва .= ~Свѣ́тъ ѻ҆ц҃ъ , свѣ́тъ сн҃ъ сло́во , свѣ́тъ дх҃ъ ст҃ы́и . но
є҆ди́нъ свѣ́тъ трⷪ҇ца . є҆ди́нъ бо бг҃ъ в̾ трїе́хъ ᲂу҆́бѡ ли́цѣхъ , є҆ди́но же
є҆стество̀ и҆ нача́ло , непресѣко́мо и҆ неслїѧ́нно , при́снѡ пребыва́ющее .

=и҆ ны́нѣ . Р=ᲂдила̀ є҆сѝ бцⷣе пло́тїю сн҃а , сло́во бг҃а и҆ ѻ҆ц҃а , ꙗ҆́кѡ
вѣ́сть са́мъ є҆ди́нъ . тѣ́мже дв҃о мт҃и ѡ҆бᲂжи́вшїисѧ тебѐ ра́ди , ра́дꙋисѧ
тебѣ̀ зᲂве́мъ , хрⷭ҇тїа́нѡмъ ᲂу҆пᲂва́нїе .



