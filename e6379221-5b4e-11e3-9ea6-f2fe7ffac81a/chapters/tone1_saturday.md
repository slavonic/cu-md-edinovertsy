С=лꙋ́жба сꙋбо́тнаѧ всегѡ̀ лѣ́та . вече́рнѧ , и҆ ᲂу҆́тренѧ , и҆ литꙋргі́ѧ ,
є҆гда̀ быва́етъ па́мѧть вели́кагѡ ст҃а́гѡ в̾ сꙋбо́тꙋ , и҆мꙋ́щагѡ бг҃ъ гдⷭ҇ь .
до́лжнѡ є҆́сть твᲂри́ти слꙋ́жбꙋ сїю̀ , в̾ =пѧто́къ , на вече́рни ,= н=аче́ншꙋ
і҆єре́ю := б=л҃гᲂслᲂве́нъ бг҃ъ на́шъ .= мы́же гл҃емъ : а҆ми́нь , ц=р҃ю нбⷭ҇ныи .
~трⷭ҇то́е , и҆ по ѻ҆́ч҃е на́шъ .= і҆єре́й , гл҃етъ : ꙗ҆́=кѡ твᲂѐ є҆́сть
црⷭ҇тво и҆ си́ла .= таⷤ , г=дⷭ҇и пᲂми́лꙋй , ві҃ .= с=ла́ва , и҆ ны́нѣ .=
п=рїиди́те пᲂклᲂни́мсѧ , гⷤ .= пᲂсе́мъ , ѱл҃о́мъ , р҃г , б=л҃гᲂслᲂвѝ дш҃е мᲂѧ̀
гдⷭ҇а .= та́же , с=ла́ва , и҆ ны́нѣ , а҆ллилꙋ́їѧ , гⷤ .= і҆єре́й ,
є҆ктенїю̀ : м=и́рᲂмъ гдⷭ҇ꙋ пᲂмо́лимсѧ .= пᲂсе́мъ , каѳи́сма : к=о́ гдⷭ҇ꙋ
внегда̀ скᲂрбѣ́хъ .= та́же , н=а гдⷭ҇и вᲂзва́хъ , стихѣ́ры , пᲂдо́бны , ст҃о́мꙋ
в̾ минѣ́и , на́ ѕ҃ . сла́ва , самᲂгла́сенъ , ст҃а́гѡ , а҆́ще и҆́мать . а҆́щели
нѝ , сла́ва , и҆ ны́нѣ , бг҃ᲂро́диченъ , а҃ , рѧдᲂва́гѡ гла́са .= та́же ,
с=вѣ́те ти́хїи . ~прᲂки́менъ дню̀ . =и҆= спᲂдо́би гдⷭ҇и в̾ ве́черъ се́й .=
на стихо́внѣ , с=тⷯры , во ѻ҆кта́и , мч҃нчна , трѝ . ѡ҆ставлѧ́емъ же є҆ди́нъ
пе́рвыи , и҆ пᲂко́инъ . сла́ва , ст҃о́мꙋ , а҆́ще и҆́мать . а҆́щели нѝ ,
сла́ва , и҆ ны́нѣ , боⷢ҇ . =та́же , н=ы́нѣ ѿпꙋща́еши . ~трⷭ҇то́е , по ѻ҆́ч҃е
на́шъ . ~трᲂпа́рь , ст҃о́мꙋ . сла́ва , и҆ ны́нѣ , бг҃ᲂро́диченъ , вᲂскрⷭ҇нъ ,
настᲂѧ́щагѡ гла́са . ~є҆ктенїѧ̀ , =и҆ ѿ=пꙋ́стъ . =в̾сꙋбо́тꙋ , на ᲂу҆́трени ,=
по є҆ѯа̀ ѱл҃мѣ́хъ , на бг҃ъ гдⷭ҇ь , трᲂпа́рь , ст҃о́мꙋ , є҆го́же де́нь .
сла́ва , и҆ ны́нѣ , боⷢ҇ , вᲂскрⷭ҇нъ , по́ гласꙋ трᲂпарѧ̀ . =та́же , каѳи́смꙋ ,
ѕі҃ . р=ечѐ гдⷭ҇ь гдⷭ҇ви мᲂемꙋ̀ , а҆ллилꙋ́їѧ же пᲂе́мъ , на рѧдᲂвы́и гла́съ .
по каѳи́сме , є҆ктенїѧ̀ , и҆ сѣда́льна , во ѻ҆кта́и . мч҃нчна , два̀ ,
пе́рвыи , и҆ втᲂры́и . сла́ва , и҆ нн҃ѣ , боⷢ҇ . =пᲂсе́мъ , каѳи́сма , з҃і ,
б=л҃же́ни непᲂро́чни . в̾ ни́хъ же кади́тъ і҆єре́й . По непᲂро́чнахъ ,
сѣда́льна , мч҃нчна , два̀ . тре́тїи , четве́ртыи , и҆ заꙋпᲂко́инъ . сла́ва ,
и҆ нн҃ѣ , боⷢ҇ . =та́же , ѱл҃о́мъ , н҃ , п=ᲂми́лꙋй мѧ бж҃е . ~Кано́нъ , ст҃о́мꙋ
в̾минѣ́и , со і҆рмᲂсо́мъ , на́ ѕ҃ . се́й бо пред̾варѧ́етъ всегда̀ в̾сꙋбо́тꙋ .
=та́же , с=т҃о́мꙋ , є҆го́же є҆́сть хра́мъ , на д҃ . =та́же , в=о ѻ҆кта́и ,
кано́нъ , мч҃нченъ , на д҃ . а҆ заꙋпᲂко́инъ , кано́нъ , пᲂе́тсѧ
на па́вечерницѣ , в̾ пѧто́къ .

П=ᲂдᲂба́етъ вѣ́дати и҆ сѐ . ꙗ҆́кѡ а҆́ще прилꙋчи́тсѧ ст҃ыи в̾ сꙋбо́тꙋ ,
и҆мѣ́ѧи мнᲂгᲂмлⷭ҇тиво , и҆ пра́зднꙋетсѧ , на и҃ . н=е пᲂе́тсѧ кано́нъ
во ѻ҆кта́и , но пᲂе́мъ , кано́нъ , ст҃о́мꙋ , є҆го́же є҆́сть хра́мъ ,
со і҆рмᲂсо́мъ , на́ ѕ҃ , и҆лѝ бцⷣѣ . и҆ ст҃о́мꙋ , в̾ минѣ́и , на́ и҃ . =по г҃ ,
пѣ́сни ,= коⷣ , и҆ и҆́кᲂсъ хра́мꙋ . та́же , сѣда́ленъ , в̾ минѣ́и , ст҃о́мꙋ .
=по ѕ҃ , пѣ́сни ,= кᲂнда́к̾ , и҆ и҆́кᲂсъ ст҃о́мꙋ . =по и҃ , пѣ́сни . х=ва́лимъ
блгⷭ҇ви́мъ пᲂклᲂнѧ́емсѧ гдⷭ҇ви , пᲂе́мъ и҆ превᲂзно́симъ є҆гѡ̀ во́ вѣки . =и҆=
пᲂе́мъ , і҆рмо́съ , ст҃а́гѡ , и҆́же в̾ минѣ́и . =та́же , пѣ́снь бцⷣѣ .
в=ели́читъ дш҃а мᲂѧ̀ гдⷭ҇а . =по ѳ҃ , пѣ́сни . д=ᲂсто́йнѡ є҆́сть ꙗ҆́кѡ
вᲂи́стинꙋ , =и҆= пᲂкло́нъ до землѝ . ~є҆ктенїѧ̀ . =та́же , с=вѣти́ленъ ,
ст҃о́мꙋ , а҆́ще и҆́мать . и҆ дрꙋгі́и , дню̀ . ~нб҃о ѕвѣзда́ми ᲂу҆краше́и .
=на хвали́тѣхъ , с=тⷯры ст҃о́мꙋ в̾ минѣ́и , а҆́ще и҆́мать . и҆ славᲂсло́вїе
вели́кᲂе . а҆́ще не и҆́мать ст҃ы́и стихѣ́ръ , не пᲂе́мъ , на хвали́тѣхъ стихѣ́ръ
во ѻ҆ктаи , но пᲂе́мъ и҆́хъ на стихо́внѣ . трѝ , мч҃нчна . пе́рвыи , втᲂры́и ,
тре́тїи . є҆ди́нъ же , ѡ҆ставлѧ́емъ , д҃ . и҆ заꙋпᲂко́инъ . сла́ва ,
самᲂгла́сенъ , ст҃о́мꙋ , а҆́ще и҆́мать . а҆́щели ни , сла́ва , и҆ нн҃ѣ , боⷢ҇ ,
ѿ тѣ́хъ же стихѣ́ръ . =та́же , б=л҃го є҆́сть и҆спᲂвѣ́датисѧ гдⷭ҇ви . ~трⷭ҇то́е ,
и҆ по ѻ҆́ч҃е на́шъ . ~трᲂпа́рь , ст҃о́мꙋ . сла́ва , и҆ ны́нѣ , боⷢ҇ ,
вᲂскрⷭ҇нъ , настᲂѧ́щагѡ гла́са . є҆ктенїѝ , и҆ ѿпꙋ́стъ . =та́же , ч=а́съ ,
а҃ . ѱалмы̀ , ѡ҆бы́чны , и҆ про́чеє . и҆схᲂже́нїе в̾ притво́ръ . и҆ кᲂне́чныи
ѿпꙋ́стъ . =на литꙋргі́и , б=л҃же́нны ѡ҆бы́чны . ~прᲂки́менъ , а҆пⷭ҇лъ ,
а҆ллилꙋ́їѧ , и҆ є҆ѵⷢ҇а́лїе , и҆ прича́стенъ , ст҃о́мꙋ дневно́мꙋ , пре́же .
та́же , рѧ́дъ . =сїѧ́ же , с=лꙋ́жба пᲂе́тсѧ всегда̀ в̾ сꙋбо́тахъ , є҆гда̀
прилꙋчи́тсѧ бг҃ъ гдⷭ҇ь . ~а҆́ще ли прилꙋчи́тсѧ в̾ сꙋбо́тꙋ влⷣчнїи пра́здникъ ,
сᲂверша́етсѧ слꙋ́жба є҆гѡ̀ всѧ̀ непремѣ́ннѡ .

П=ᲂдᲂба́етъ вѣ́дати , а҆́ще прилꙋчи́тсѧ , в̾ сꙋбо́тꙋ , а҆ллилꙋ́їѧ ,
в̾ пѧто́къ , на вече́рни , начина́етъ , і҆єре́й : б=л҃гᲂслᲂве́нъ бг҃ъ на́шъ .=
мы́же гл҃емъ : а҆ми́нь , ц=р҃ю нбⷭ҇ныи . ~трⷭ҇то́е , и҆ по ѻ҆́ч҃е на́шъ .=
г=дⷭ҇и пᲂми́лꙋй , ві҃ .= с=ла́ва , и҆ ны́нѣ .= п=рїиди́те пᲂклᲂни́мсѧ , гⷤ .=
пᲂсе́мъ , ѱл҃о́мъ , р҃г , б=л҃гᲂслᲂвѝ дш҃е мᲂѧ̀ гдⷭ҇а .= та́же , с=ла́ва , и҆
нн҃ѣ , а҆ллилꙋ́їѧ , гⷤ .= і҆єре́й , є҆ктенїю̀ : м=и́рᲂмъ гдⷭ҇ꙋ пᲂмо́лимсѧ .=
пᲂсе́мъ , каѳи́сма : к=о́ гдⷭ҇ꙋ внегда̀ скᲂрбѣ́хъ .= та́же , н=а гдⷭ҇и
вᲂзва́хъ , стⷯры , ст҃о́мꙋ в̾минѣ́и , г҃ . и҆ во ѻ҆кта́и , г҃ , мч҃нчна , в҃ ,
г҃ , д҃ . пе́рвыи ѡ҆ставлѧ́етсѧ . сла́ва , и҆ нн҃ѣ , бг҃ᲂро́диченъ , а҃ ,
рѧдᲂва́гѡ гла́са .= та́же , с=вѣ́те ти́хїи . ~прᲂки́менъ дню̀ . ~на стихо́внѣ
мч҃нчнъ , а҃ . и҆ заꙋпᲂко́йна два̀ . ки́ръ і҆ѡа́нна дамаски́на . сла́ва , и҆
нн҃ѣ , боⷢ҇ . =та́же , н=н҃ѣ ѿпꙋща́еши . ~трⷭ҇то́е , по ѻ҆́ч҃е на́шъ .
=трᲂпа́рь , а҆=пⷭ҇ли пррⷪ҇цы и҆ мч҃нцы . =сла́ва . п=ᲂмѧнѝ гдⷭ҇и ꙗ҆́кѡ бл҃гъ .
=и҆ ны́нѣ , боⷢ҇ , м=т҃и ст҃а́ѧ . =и҆= є҆ктенїѧ̀ , =и҆= ѿпꙋ́стъ . =и҆=
ѡ҆бы́чнᲂе и҆схᲂже́нїе в̾ притво́ръ . =и҆= кᲂне́чныи ѿпꙋ́стъ . =в̾ сꙋбо́тꙋ , н=а
ᲂу҆́трени , по є҆ѯа̀ ѱл҃мѣ́хъ , ~сла́ва , и҆ ны́нѣ , а҆ллилꙋ́їѧ , гⷤ .= и҆
є҆ктенїѧ̀ : м=и́рᲂмъ гдⷭ҇ꙋ пᲂмо́лимсѧ .= та́же , в̾=мѣ́стѡ бг҃ъ гдⷭ҇ь ,
пᲂе́мъ , а҆ллилꙋ́їѧ , на́ гласъ , в҃ . гл҃емъ по гⷤ . =та́же ,= =сти́хъ , а҃ .
б=л҃же́ни ꙗ҆́же и҆збра̀ и҆ прїѧ́тъ ѧ҆̀ гдⷭ҇ь . =сти́хъ , в҃ . д=ш҃а и҆́хъ
во бл҃ги́хъ вᲂдвᲂрѧ́тсѧ . =сти́хъ , г҃ . в=ᲂзва́ша пра́веднїи , и҆ гдⷭ҇ь
ᲂу҆слы́ша и҆́хъ . =трᲂпа́рь : а҆=пⷭ҇ли прᲂро́цы и҆ мч҃нцы , вⷤ . =сла́ва .
п=ᲂмѧнѝ гдⷭ҇и ꙗ҆́кѡ бл҃гъ . =и҆ нн҃ѣ , боⷢ҇ , м=т҃и ст҃а́ѧ . =та́же ,
каѳи́сма , ѕі҃ . р=ечѐ гдⷭ҇ь гдⷭ҇ви мᲂемꙋ̀ , а҆ллилꙋ́їѧ же пᲂе́мъ ,
на рѧдᲂвы́и гла́съ . ~по каѳи́сме , є҆ктенїѧ̀ , и҆ гл҃емъ сѣда́льна ,
во ѻ҆кта́и . мч҃нчна два̀ , втᲂры́й и҆ тре́тїй , а҆ пе́рвый ѡ҆ставлѧ́етсѧ .
=та́же , сти́хъ : д=и́венъ бг҃ъ во ст҃ы́хъ свᲂи́хъ бг҃ъ і҆и҃левъ . =и҆= гл҃е́мъ
четве́ртый мч҃нченъ . а҆ боⷢ҇ , пе́рвыи ѡ҆ставлѧ́етсѧ . =та́же , сти́хъ :
б=л҃же́ни ꙗ҆́же и҆збра̀ и҆ прїѧ́тъ ѧ҆̀ гдⷭ҇ь . =и҆= гл҃е́мъ сѣда́льнꙋ
пᲂко́йнꙋ , гла́сꙋ . сла́ва , и҆ нн҃ѣ , боⷢ҇ , втᲂры́и . =та́же , каѳи́сма ,
з҃і , н=епᲂро́чны пᲂе́мъ , со блгⷭ҇ве́нъ є҆сѝ гдⷭ҇и , на́ гласъ , в҃ .
раздѣлѧ́емъ же каѳи́смꙋ на́ двᲂе . насредѝ непᲂро́чныхъ . ~по а҃ , статїѝ
не гл҃емъ , сла́ва , и҆ ны́нѣ , ~но пᲂе́мъ , по кᲂнцы̀ . ~Ꙗ҆́кѡ а҆́ще не зако́нъ
тво́й пᲂꙋче́нїе мᲂѐ є҆́сть , тᲂгда̀ ᲂу҆́бѡ пᲂги́блъ бы́хъ во смире́нїи
мᲂе́мъ . во́ вѣки незабꙋ́дꙋ ѡ҆правда́нїи твᲂи́хъ , ꙗ҆́кѡ в̾ ни́хъ живи́лъ мѧ
є҆сѝ . гⷤ . =и҆ твᲂри́тъ і҆єре́й є҆ктенїю̀ : п=а́ки и҆ па́ки ми́рᲂмъ гдⷭ҇ꙋ
пᲂмо́лимсѧ . ~є҆щѐ мо́лимсѧ ѡ҆ пᲂко́и бл҃же́нныѧ па́мѧти , и҆ ѡ҆ ѡ҆ставле́нїи
сᲂгрѣше́нїи , всѣ́хъ пре́же ᲂу҆со́пшихъ , прⷭ҇нѡ пᲂмина́емыхъ ра́бъ твᲂи́хъ .
~Стѣ́йшихъ вселе́нскихъ патрїа́рхъ . правᲂсла́вныхъ цр҃е́й и҆ цр҃цъ .
преѡ҆сщ҃е́нныхъ митрᲂпᲂли́тѡвъ . бл҃гᲂвѣ́рныхъ вели́кихъ кнѧзе́й и҆ кнѧги́нь .
бг҃ᲂлюби́выхъ а҆рхїє҆пкⷭ҇пѡвъ , є҆пкⷭ҇пѡвъ . бл҃гᲂчести́выхъ кнѧзе́й и҆
кнѧги́нь . сщ҃е́нныхъ а҆рхи́мандритѡвъ и҆ и҆гꙋ́менѡвъ , и҆ всегѡ̀
сщ҃е́нническагѡ и҆ и҆́нᲂческагѡ чи́на . пра́ѻ҆ц҃ъ и҆ ѻ҆ц҃ъ , и҆ бра́тїи
на́шихъ . и҆ и҆́же здѣ̀ лежа́щихъ , и҆ по всю́дꙋ правᲂсла́вныхъ хрⷭ҇тїа́нъ .
=ѡ҆= прᲂсти́ти и҆́мъ всѧ́кѡ сᲂгрѣше́нїе , во́льнᲂе и҆ нево́льнᲂе . ꙗ҆́кѡ
да гдⷭ҇ь бг҃ъ на́шъ ᲂу҆чини́тъ дꙋ́ши и҆́хъ , в̾мѣ́стѣ свѣ́тлѣ , в̾мѣ́стѣ
зла́чнѣ , в̾мѣ́стѣ пᲂко́йнѣ . в̾нѣ́дрѣхъ а҆враа́ма , и҆ і҆саа́ка , и҆
і҆а́кѡва . ~млⷭ҇ть бж҃їю и҆ црⷭ҇тво нбⷭ҇нᲂе , и҆ ѡ҆ставле́нїе грѣхо́въ
и҆спрᲂси́вше тѣ́мъ , са́ми себѣ̀ и҆ дрꙋ́гъ дрꙋ́гꙋ , и҆ ве́сь живо́тъ на́шъ
хрⷭ҇тꙋ̀ бг҃ꙋ предади́мъ . =та́же , вᲂз̾гла́съ : ꙗ҆́=кѡ ты̀ є҆сѝ вᲂскрⷭ҇нїе и҆
живо́тъ , и҆ пᲂко́й ᲂу҆со́пшихъ ра́бъ твᲂи́хъ , и҆́же здѣ̀ лежа́щихъ , и҆
по всю́дꙋ правᲂсла́вныхъ хрⷭ҇тїа́нъ , хрⷭ҇тѐ бж҃е на́шъ . и҆ тебѣ̀ сла́вꙋ
вᲂз̾сыла́емъ со без̾нача́льнымъ тѝ ѻ҆ц҃е́мъ , и҆ съ прест҃ы́мъ бл҃ги́мъ , и҆
живᲂтвᲂрѧ́щимъ ти дх҃ᲂмъ , нн҃ѣ и҆ прⷭ҇нѡ и҆ во́ вѣки вѣкѡ́мъ , а҆ми́нь .
=та́же , пᲂе́мъ , дрꙋгꙋ́ю пᲂлᲂви́нꙋ . т=во́й є҆́смь а҆́зъ спаси́ мѧ .
=на кᲂне́цъ , гл҃емъ : ж=ива̀ бꙋ́детъ дш҃а мᲂѧ̀ , гⷤ . =таⷤ , б=лгⷭ҇ве́нъ є҆сѝ
гдⷭ҇и наꙋчѝ на́съ ѡ҆правда́нїемъ твᲂи́мъ . =и҆ пᲂе́мъ , трᲂпарѝ ,
за ᲂу҆пᲂко́й . с=т҃ыхъ ли́къ ѡ҆брѣ́те и҆сто́чникъ . =и҆ =по ни́хъ
дїа́кᲂнства . гл҃етъ і҆єре́й , прежерече́ннаѧ за ᲂу҆пᲂко́й , и҆ пᲂмина́етъ
всѣ́хъ ᲂу҆со́пшихъ ѻ҆ц҃ъ и҆ бра́тїи на́шихъ . ~мы́ же гл҃емъ , гдⷭ҇и
пᲂми́лꙋй , м҃ , до́ндеже скᲂнча́етъ і҆єре́й , пᲂмѧ́нникъ . =и҆ по се́мъ гл҃етъ
мл҃твꙋ в̾ та́й : б=ж҃е дх҃ᲂвѡ́мъ и҆ всѧ́кᲂй . =и҆ по вᲂз̾гла́сѣ , сѣда́ленъ ,
гла́съ , є҃ . п=ᲂко́й сп҃се на́шъ . =сла́ва , и҆ нн҃ѣ , боⷢ҇ . и҆́=же ѿ дв҃ы
вᲂсїѧ́выи ми́рꙋ . =ѱл҃о́мъ , н҃ . п=ᲂми́лꙋй мѧ бж҃е . ~Кано́нъ , ст҃о́мꙋ
в̾ минѣ́и , со и҆рмᲂсо́мъ , на́ ѕ҃ . и҆ ст҃о́мꙋ є҆го́же храмъ , на д҃ . и҆
во ѻ҆ктаи , на д҃ . кано́нъ первыи . =по г҃ , пѣ́сни ,= сѣдаленъ , в̾ минѣ́и
ст҃о́мꙋ . =по ѕ҃ , пѣ́сни ,= коⷣ , глаⷭ҇ , и҃ . со ст҃ыми пᲂко́й , и҆ и҆́кᲂсъ .
=по ѳ҃ , пѣ́сни . д=ᲂсто́йнѡ є҆́сть . =и҆= пᲂкло́нъ до землѝ . ~є҆ктенїѧ̀ .
=та́же , с=вѣти́ленъ , гла́сꙋ . ~нб҃о ѕвѣзда́ми ᲂу҆краше́и . ~на хвали́тѣхъ
стⷯры мч҃нчны , д҃ . и҆ заꙋпᲂко́инъ . сла́ва , и҆ нн҃ѣ , боⷢ҇ . ~на стихо́внѣ
стⷯры , за ᲂу҆пᲂко́й , ки́ръ ѳеѡ́фана . сла́ва , и҆ ны́нѣ , боⷢ҇ . =та́же ,
б=л҃го є҆́сть и҆спᲂвѣ́датисѧ гдⷭ҇ви . ~трⷭ҇то́е , и҆ по ѻ҆́ч҃е на́шъ .
=трᲂпа́рь : а҆=пⷭ҇ли пррⷪ҇цы и҆ мч҃нцы . =сла́ва . п=ᲂмѧнѝ гдⷭ҇и ꙗ҆́кѡ бл҃гъ .
=и҆ нн҃ѣ , боⷢ҇ , м=т҃и ст҃а́ѧ . =и҆= є҆ктенїѧ̀ . =и҆ гл҃етъ , і҆єре́й : с=ы́и
бл҃гᲂслᲂве́нъ бг҃ъ на́шъ . =и҆= та́кѡ . =и҆= ѿпꙋ́стъ . =та́же , ч=а́съ , а҃ .
=и҆= и҆схᲂже́нїе в̾ притво́ръ . =и҆= кᲂне́чныи ѿпꙋ́стъ . ~на ча́сѣхъ трᲂпа́рь :
~а҆пⷭ҇ли прᲂро́цы и҆ мч҃нцы . =сла́ва . п=ᲂмѧнѝ гдⷭ҇и ꙗ҆́кѡ бл҃гъ . =и҆ ны́нѣ ,
боⷢ҇ , ч=асо́въ . и҆ по ѻ҆́ч҃е на́шъ , =коⷣ , с=о ст҃ы́ми пᲂко́й . сла́ва , и҆
ны́нѣ , коⷣ , бцⷣѣ . взбра́ннᲂй вᲂево́дѣ . ~на литꙋргі́и ,= б=л҃же́нна
во ѻ҆кта́и , на́ ѕ҃ . ~по вхо́дѣ трᲂпарѝ : ~а҆пⷭ҇ли пррⷪ҇цы и҆ мч҃нцы .
~пᲂмѧнѝ гдⷭ҇и ꙗ҆́кѡ бл҃гъ .= с=ла́ва , кᲂнда́къ , ~со ст҃ы́ми пᲂко́й . =и҆
=ны́нѣ , боⷢ҇ .= т=ебѐ стѣ́нꙋ и҆ прибѣ́жище . ~прᲂки́менъ , гла́съ , ѕ҃ .
~весели́тесѧ ѡ҆́ гдⷭ҇ѣ , и҆ ра́дꙋйтесѧ пра́веднїи . =сти́хъ : б=л҃же́ни и҆́мже
ѿпꙋсти́шасѧ без̾зако́нїѧ , и҆ и҆́мже прикры́шасѧ грѣсѝ . ~за ᲂу҆пᲂко́й ,
прᲂки́менъ , дш҃а и҆́хъ во бл҃ги́хъ вᲂдвᲂрѧ́тсѧ . ~а҆пⷭ҇лъ , сꙋбо́та рѧ́дъ .
~дрꙋгі́и за ᲂу҆пᲂко́й . =а҆ллилꙋ́їѧ , гла́съ , и҃ . в=ᲂзва́ша пра́веднїи , и҆
гдⷭ҇ь ᲂу҆слы́ша и҆́хъ . =сти́хъ : б=л҃же́ни ꙗ҆́же и҆збра̀ , и҆ прїѧ́тъ ѧ҆̀
гдⷭ҇ь . ~є҆ѵⷢ҇а́лїе сꙋбо́та рѧ́дꙋ . =и҆= дрꙋго́е заꙋпᲂко́й . =прича́стенъ ,
р=а́дꙋйтесѧ пра́веднїи ѡ҆́ гдⷭ҇ѣ . =и҆ дрꙋгі́и , з=аꙋпᲂко́й , ~бл҃же́ни ꙗ҆́же
и҆збра̀ , и҆ прїѧ́тъ ѧ҆̀ гдⷭ҇ь . па́мѧть и҆́хъ ѿ́ рᲂдъ в̾ ро́дъ . а҆ллилꙋ́їѧ .

П=ᲂдᲂба́етъ вѣ́дати , ꙗ҆́=кѡ а҆́ще прилꙋчи́тсѧ в̾ сꙋбо́тꙋ , пред̾пра́зднство ,
и҆лѝ пᲂпра́зднество , и҆ ст҃ы́и и҆мѣ́ѧи , литꙋргі́ю , и҆ пѣ́снь ,
на литꙋргі́и , бл҃же́нна пра́здникꙋ на д҃ . и҆ ст҃о́мꙋ , на д҃ . По вхо́дѣ ,
трᲂпа́ри ст҃о́мꙋ , и҆ заꙋпᲂко́й . сла́ва , коⷣ , ст҃о́мꙋ . и҆ ны́нѣ , коⷣ ,
пра́здникꙋ . прᲂки́менъ , а҆пⷭ҇лъ , а҆ллилꙋ́їѧ , є҆ѵⷢ҇а́лїе , прича́стенъ ,
пре́же ст҃о́мꙋ . =та́же , з=аꙋпᲂко́й . ~а҆́щели не и҆́мать ст҃ы́и литꙋргі́и ,
и҆ пᲂе́мъ , бл҃же́нны , пѣ́снь , пра́здникꙋ , на д҃ . и҆ во ѻ҆кта́и гла́сꙋ
на д҃ . и҆ про́чаѧ , слꙋ́жба , литꙋргі́и , ꙗ҆́кᲂже написа́сѧ .

П=ᲂдᲂба́етъ вѣ́дати , ѡ҆ є҆́же ка́кѡ быва́етъ ѡ҆ ᲂу҆со́пшихъ вᲂслѣ́дᲂванїю .
в̾ пѧто́къ , ве́черъ . п=о ѿпꙋще́нїи вече́рни , ѡ҆бо́лкшꙋсѧ сщ҃е́нникꙋ
въ фело́нь . и҆ прїе́мшꙋ кади́ло и҆ ѳимїа́нъ , и҆схо́дитъ в̾ притво́ръ .
пред̾ и҆дꙋ́щꙋ є҆мꙋ̀ параєклисїа́рхꙋ , со свѣ́щникᲂмъ . пᲂслѣ́дᲂваемъ же
по ни́хъ и҆ мы̀ . и҆ є҆гда̀ прїитѝ є҆мꙋ̀ въ притво́ръ , пред̾ ᲂу҆гᲂто́ванѣ же
бы́вши кꙋтїѝ . =і҆єре́й же гл҃етъ : б=лгⷭ҇ве́нъ бг҃ъ на́шъ , всегда̀ и҆ ны́нѣ
и҆ прⷭ҇нѡ и҆ во́ вѣки вѣкѡ́мъ . кадѧ̀ над̾ кꙋтїе́ю крⷭ҇тᲂѡбра́зно . =мы́же
гл҃емъ : т=рист҃о́е , и҆ по ѻ҆́ч҃е на́шъ .= і҆єре́й , вᲂз̾гла́съ : ꙗ҆́=кѡ твᲂѐ
є҆́сть црⷭ҇тво . =та́же , г=дⷭ҇и пᲂми́лꙋй , в҃і . =сла́ва , и҆ ны́нѣ .
п=рїиди́те пᲂклᲂни́мсѧ , гⷤ . =и҆ гл҃емъ , ѱало́мъ , ч҃ . ж=ивы́и в̾ по́мᲂщи
вы́шнѧго . =и҆ пᲂкᲂнцѣ̀ є҆гѡ̀ , сла́ва , и҆ ны́нѣ , а҆=ллилꙋ́їѧ , гⷤ . =и҆
быва́етъ , є҆ктенїѧ̀ пᲂко́йна : м=и́рᲂмъ гдⷭ҇ꙋ пᲂмо́лимсѧ . =ѡ҆= свы́шнѣмъ
ми́рѣ , и҆ ѡ҆ спасе́нїи д́ш҃ъ на́шихъ , гдⷭ҇ꙋ пᲂмо́лимсѧ . =ѡ҆= ѡ҆ставле́нїи
сᲂгрѣше́нїи и҆́же во бл҃же́ннѣй па́мѧти преста́вльшихсѧ , гдⷭ҇ꙋ пᲂмо́лимсѧ .
=ѡ҆= приснᲂпа́мѧтныхъ рабѣ́хъ бж҃їихъ , и҆мⷬ҇къ , пᲂко́ѧ тишины̀ бл҃же́нныѧ
па́мѧти и҆́хъ , гдⷭ҇ꙋ пᲂмо́лимсѧ .= ѡ҆= прᲂсти́ти и҆́мъ всѧ́ко прегрѣше́нїе
во́льнᲂе и҆ нево́льнᲂе , гдⷭ҇ꙋ пᲂмо́лимсѧ . =ѡ҆= не ѡ҆сꙋже́нымъ пред̾ста́ти ,
ᲂу҆стра́шнагѡ прⷭ҇то́ла гдⷭ҇а сла́вы , гдⷭ҇ꙋ пᲂмо́лимсѧ . =ѡ҆= пла́чꙋщихъ и҆
бᲂлѣ́знꙋющихъ , є҆́же ча́ющихъ хрⷭ҇то́ва ᲂу҆тѣше́нїѧ , гдⷭ҇ꙋ пᲂмо́лимсѧ . =ѡ҆=
ѿпꙋсти́тисѧ и҆́мъ ѿ всѧ́кїѧ бᲂлѣ́зни , и҆ печа́ли и҆ вᲂз̾дыха́нїѧ , и҆
всели́ти и҆́хъ , и҆дѣ́же присѣща́етъ свѣ́тъ лица̀ твᲂегѡ̀ , гдⷭ҇ꙋ пᲂмо́лимсѧ .
~ꙗ҆́кѡ да гдⷭ҇ь бг҃ъ на́шъ ᲂу҆чини́тъ дш҃а и҆́хъ , в̾мѣ́стѣ свѣ́тлѣ , в̾мѣ́стѣ
зла́чнѣ , в̾мѣ́стѣ пᲂко́йнѣ , и҆дѣ́же всѝ пра́веднїи пребыва́ютъ , гдⷭ҇ꙋ
пᲂмо́лимсѧ .= ѡ҆= причте́нїи и҆́хъ на ло́нѣ а҆враа́ма , и҆ і҆саа́ка , и҆
і҆а́кѡва , гдⷭ҇ꙋ пᲂмо́лимсѧ . =ѡ҆= и҆зба́витисѧ на́мъ ѿ всѧ́кїѧ ско́рби гнѣ́ва
и҆ нꙋ́жди , гдⷭ҇ꙋ пᲂмо́лимсѧ . ~застꙋпѝ спасѝ пᲂми́лꙋй , и҆ сᲂхранѝ на́съ
бж҃е свᲂе́ю бл҃гᲂда́тїю , гдⷭ҇ꙋ пᲂмо́лимсѧ . ~ми́лᲂсть бж҃їю и҆ црⷭ҇тво
нбⷭ҇нᲂе , и҆ ѡ҆ставле́нїе грѣхо́въ и҆спрᲂси́вше тѣ́мъ , и҆ са́ми себѣ̀ дрꙋ́гъ
дрꙋ́гꙋ , и҆ ве́сь живо́тъ на́шъ хрⷭ҇тꙋ̀ бг҃ꙋ предади́мъ . =мы́ же рече́мъ :
т=ебѣ̀ гдⷭ҇и . =і҆єре́й , вᲂз̾гла́съ : ꙗ҆́=кѡ ты̀ є҆сѝ вᲂскрⷭ҇нїе и҆
живо́тъ , и҆ пᲂко́й ᲂу҆со́пшихъ ра́бъ твᲂи́хъ при́снѡ пᲂмина́емыхъ
сᲂзда́телей , ѻ҆ц҃ъ и҆ бра́тїи на́шихъ , и҆́же здѣ̀ лежа́щихъ , и҆ по всю́дꙋ
правᲂсла́вныхъ хрⷭ҇тїа́нъ , хрⷭ҇тѐ бж҃е на́шъ . и҆ тебѣ̀ сла́вꙋ вᲂз̾сыла́емъ ,
со без̾нача́льнымъ тѝ ѻ҆ц҃е́мъ , и҆ съ прест҃ы́мъ бл҃ги́мъ , и҆ живᲂтвᲂрѧ́щимъ
тѝ дх҃ᲂмъ , ны́нѣ и҆ прⷭ҇нѡ и҆ во́ вѣки вѣкѡ́мъ , а҆ми́нь . =та́же ,
а҆=ллилꙋ́їѧ , гⷤ . =на́ гласъ , и҃ . гл҃емъ , стихѝ сїѧ̀ . сти́хъ , а҃ .
б=л҃же́ни ꙗ҆́же и҆збра̀ , и҆ прїѧ́тъ ѧ҆̀ гдⷭ҇ь . =сти́хъ , в҃ . п=а́мѧть и҆́хъ
въ ро́дъ и҆ ро́дъ . =сти́хъ , г҃ . д=ш҃а и҆́хъ во бл҃ги́хъ вᲂдвᲂрѧ́тсѧ .

=трᲂпа́рь , гла́съ , и҃ .= ~И҆́же глꙋбина́ми мꙋ́дрᲂсти , чл҃кᲂлю́бнѣ всѧ̀
стро́ѧ , и҆ є҆́же на по́льзꙋ всѣ́мъ пᲂдава́ѧ , є҆ди́не сᲂдѣ́телю , пᲂко́й гдⷭ҇и
дш҃а ра́бъ свᲂи́хъ . на тѧ́ бо ᲂу҆пᲂва́нїе вᲂзлᲂжи́ша , твᲂрца̀ и҆ зижди́телѧ
и҆ бг҃а на́шегѡ . =два́жды . сла́ва , и҆ ны́нѣ , боⷢ҇ . Т=ебѐ гра́дъ и҆
приста́нище и҆́мамы , и҆ мл҃твеницꙋ бл҃гᲂпрїѧ́тнꙋ , к̾ ро́ждьшемꙋсѧ и҆з̾ тебѐ
бг҃ꙋ , бцⷣе без̾невѣ́стнаѧ вѣ́рнымъ спасе́нїе .

=пᲂсе́мъ , каѳи́сма : б=л҃же́ни непᲂро́чнїи . ~пᲂе́мъ и҆́хъ , на́ гласъ ,
є҃ . =припѣ́въ . б=л҃гᲂслᲂве́нъ є҆сѝ гдⷭ҇и . ~нѣ́цыи же пᲂю́тъ := п=ᲂмѧнѝ
гдⷭ҇и дш҃а ра́бъ свᲂи́хъ . =та́же , н=ачина́етъ пе́рвыи ли́къ := б=л҃же́ни
непᲂро́чнїи . ~дрꙋгі́и же ли́къ , в҃ , сти́хъ , =и҆= по́ рѧдꙋ про́чїѧ стихѝ ,
ѻ҆́ба ли́ка . раздѣлѧ́емъ же , на́ двѣ статїѝ . по пе́рвᲂй статїѝ
не глаго́лемъ , сла́ва , и҆ ны́нѣ , но а҆́бїе се́й сти́хъ , ~ꙗ҆́кѡ а҆́ще
не зако́нъ тво́й пᲂꙋче́нїе мᲂѐ є҆́сть , тᲂгда̀ ᲂу҆́бѡ пᲂги́блъ бы́хъ
во смире́нїи мᲂе́мъ . во́ вѣки не забꙋ́дꙋ ѡ҆правда́нїи твᲂи́хъ , ꙗ҆́кѡ
в̾ ни́хъ живи́лъ мѧ є҆сѝ .= гⷤ , г=л҃емъ . =та́же , і҆єре́й , є҆ктенїю̀ :
п=а́ки и҆ па́ки , ми́рᲂмъ гдⷭ҇ꙋ пᲂмо́лимсѧ . ~є҆щѐ мо́лимсѧ ѡ҆ ѡ҆ставле́нїи
сᲂгрѣше́нїи , и҆́же во бл҃же́ннѣй па́мѧти преста́вльшихсѧ приснᲂпᲂмина́емыхъ
ра́бъ свᲂи́хъ , и҆мⷬ҇къ . =ѡ҆ =прᲂсти́ти и҆́мъ всѧ́ко сᲂгрѣше́нїе , во́льнᲂе и҆
нево́льнᲂе . ~ꙗ҆́кѡ да гдⷭ҇ь бг҃ъ на́шъ ᲂу҆чини́тъ дш҃а и҆́хъ , в̾мѣ́стѣ
свѣ́тлѣ , в̾мѣ́стѣ зла́чнѣ , в̾мѣ́стѣ пᲂко́йнѣ , в̾нѣ́дрѣхъ а҆враа́ма , и҆
і҆саа́ка , и҆ і҆а́кѡва . ~ми́лᲂсть бж҃їю и҆ црⷭ҇тво нбⷭ҇нᲂе , и҆ ѡ҆ставле́нїе
грѣхо́въ и҆спрᲂси́вше тѣ́мъ , и҆ са́ми себѣ̀ и҆ дрꙋ́гъ дрꙋ́гꙋ , и҆ ве́сь живо́тъ
на́шъ хрⷭ҇тꙋ̀ бг҃ꙋ предади́мъ . =мы́ же , рече́мъ : т=ебѣ̀ гдⷭ҇и . =та́же
мл҃тва , в̾ та́й , гл҃емаѧ ѿ і҆єре́ѧ : г=дⷭ҇ꙋ пᲂмо́лимсѧ . =мы́ же , рече́мъ :=
~гдⷭ҇и пᲂмилꙋй , м҃ . =дᲂко́лѣ и҆з̾гл҃етъ , і҆єре́й , мл҃твꙋ сїю̀ в̾ та́й :=
~Бж҃е дх҃ᲂвѡ́мъ и҆ всѧ́кᲂй пло́ти , и҆́же сме́рть пᲂпра́въ , и҆ дїа́вᲂла
ᲂу҆праздни́въ , и҆ жи́знь всемꙋ̀ ми́рꙋ дарᲂва́въ , са́мъ гдⷭ҇и пᲂко́й дш҃а
ра́бъ свᲂи́хъ , и҆мⷬ҇къ , в̾мѣ́стѣ свѣ́тлѣ , в̾мѣ́стѣ зла́чнѣ , в̾мѣ́стѣ
пᲂко́йнѣ . ѿ ню́дꙋ же ѿбѣжѐ бᲂлѣ́знь печа́ль и҆ вᲂздыха́нїе . и҆ всѧ́ко
прегрѣше́нїе , во́льнᲂе и҆ нево́льнᲂе сᲂдѣ́ѧннᲂе и҆́ми , сло́вᲂмъ и҆ дѣ́лᲂмъ ,
и҆ пᲂмышле́нїемъ , ꙗ҆́кѡ бл҃гъ и҆ чл҃кᲂлю́бецъ прᲂстѝ . ꙗ҆́кѡ нѣ́сть чл҃ка
и҆́же жи́въ бы́сть , и҆ к̾ тебѣ̀ несᲂгрѣшѝ . ты́ бо є҆ди́нъ всѧ́кᲂгѡ грѣха̀
крᲂмѣ̀ є҆сѝ . пра́вда твᲂѧ̀ , пра́вда во́ вѣки , и҆ сло́во твᲂѐ и҆́стина .
=вᲂз̾гла́съ : ꙗ҆́=кѡ ты̀ є҆сѝ вᲂскрⷭ҇нїе и҆ живо́тъ , и҆ пᲂко́й ᲂу҆со́пшимъ
рабо́мъ твᲂи́мъ хрⷭ҇тѐ бж҃е на́шъ . и҆ тебѣ̀ сла́вꙋ вᲂз̾сыла́емъ ,
со без̾нача́льнымъ тѝ ѻ҆ц҃е́мъ , и҆ съ прест҃ы́мъ бл҃ги́мъ , и҆ живᲂтвᲂрѧ́щимъ
тѝ дх҃ᲂмъ , нн҃ѣ и҆ при́снѡ и҆ во́ вѣки вѣкѡ́мъ . =мы́ же : а҆=ми́нь .= та́же ,
н=ачина́етъ , втᲂры́и ли́къ : ~тво́й є҆́смь а҆́зъ спаси́ мѧ . =припѣ́въ :
ᲂу҆=пᲂко́й гдⷭ҇и дш҃а ра́бъ свᲂи́хъ . по́ рѧдꙋ , ѻ҆́ба ли́ка , и҆ про́чїѧ
стихѝ . на кᲂнцѣ́ же гл҃емъ , =сти́хъ : ж=ива̀ бꙋ́детъ дш҃а мᲂѧ̀ ,= гⷤ ,
до кᲂнца̀ .=

=та́же , трᲂпарѝ за ᲂу҆пᲂко́й . пᲂе́мъ , на́ гласъ , є҃ . =п=рипѣ́въ :
бл҃гᲂслᲂве́нъ є҆сѝ гдⷭ҇и наꙋчѝ на́съ ѡ҆правда́нїемъ твᲂи́мъ . С=т҃ы́хъ ли́къ
ѡ҆бре́те и҆́стᲂчникъ жи́зни , и҆ две́рь ра́йскꙋю , ѡ҆брѧ́щꙋ и҆ а҆́зъ пꙋ́ть
пᲂкаѧ́нїемъ . пᲂги́бшеє ѻ҆вча̀ а҆́зъ є҆́смь , призᲂви́ мѧ сп҃се , и҆ спаси́
мѧ .= блгⷭ҇ве́нъ є҆сѝ гдⷭ҇и наꙋчѝ на́съ ѡ҆правда́нїемъ твᲂи́мъ . И҆́=же
дла́нїю ѿ небы́тїѧ сᲂзда́выи мѧ , и҆ ѻ҆́бразᲂмъ свᲂи́мъ бжⷭ҇твенымъ пᲂче́тъ .
престꙋпле́нїемъ же за́пᲂвѣди , па́ки вᲂз̾врати́ мѧ в̾ зе́млю , ѿ неѧ́же взѧ́тъ
бы́хъ . и҆ на пᲂдо́бьствїе вᲂз̾веде́ мѧ , и҆ дре́внею дᲂбро́тᲂю ᲂу҆краси́въ
мѧ .= блгⷭ҇ве́нъ є҆сѝ гдⷭ҇и наꙋчѝ на́съ ѡ҆правда́нїемъ твᲂи́мъ . Ѻ҆́=бразъ
є҆́смь неи҆зрече́нныѧ сла́вы твᲂеѧ̀ , а҆́ще и҆ ꙗ҆́звы нᲂшꙋ̀ сᲂгреше́нїѧ , но
ᲂу҆ще́дри свᲂѐ сᲂзда́нїе влⷣко , и҆ ѡ҆чи́сти свᲂи́мъ млрⷭ҇дїемъ , и҆
жела́емᲂе ѻ҆те́чество пᲂда́ждь ми , и҆ раю̀ па́ки сᲂтвᲂри́ мѧ жи́телѧ .
=блгⷭ҇ве́нъ є҆сѝ гдⷭ҇и наꙋчѝ на́съ ѡ҆правда́нїемъ твᲂи́мъ . И҆́=же в̾ пꙋ́тъ
ᲂу҆́зкїи , и҆ приско́рбныи хᲂди́вшїи , и҆ всѝ и҆́же в̾ житїѝ , крⷭ҇тъ ꙗ҆́кѡ
ꙗ҆ре́мъ на ра́мо взе́мшїи , и҆ мнѣ̀ пᲂслѣ́дᲂвавше вѣ́рᲂю , прїиди́те и҆
прїими́те , ꙗ҆́же ᲂу҆гᲂто́вахъ ва́мъ по́чести , вѣнцы̀ нбⷭ҇ныѧ . =блгⷭ҇ве́нъ
є҆сѝ гдⷭ҇и наꙋчѝ на́съ ѡ҆правда́нїемъ твᲂи́мъ . И҆́=же а҆́гньца бж҃їѧ
прᲂпᲂвѣ́давше , и҆ закла́ни бы́вше ꙗ҆́кѡ а҆́гньцы , и҆ к̾ жи́зни и҆́стиннѣй
ст҃і́и преста́вльшесѧ , тᲂмꙋ̀ прилѣ́жнѡ мч҃нцы мᲂли́тесѧ , сᲂгрешѣ́нїемъ
разрѣше́нїе на́мъ дарᲂва́ти . =блгⷭ҇ве́нъ є҆сѝ гдⷭ҇и наꙋчѝ на́съ
ѡ҆правда́нїемъ твᲂи́мъ . П=ᲂко́й бж҃е рабы̀ свᲂѧ̀ , и҆ ᲂу҆чинѝ и҆́хъ
в̾ раѝ , и҆дѣ́же ли́цы ст҃ы́хъ ти гдⷭ҇и , а҆ пра́веднїи ꙗ҆́кѡ свѣти́ла
сїѧ́ютъ , ᲂу҆со́пшїѧ рабы̀ свᲂѧ̀ пᲂко́й , презрѧ̀ и҆́мъ всѧ̀ сᲂгрѣше́нїѧ .
=сла́ва . Т=рисвѣ́тлагѡ є҆ди́нагѡ бжⷭ҇тва̀ , бл҃гᲂче́стнѡ пᲂе́мъ вᲂпїю́ще .
ст҃ъ є҆сѝ ѻ҆́ч҃е без̾нача́льне , сн҃е , и҆ ст҃ы́и д́ш҃е , прᲂсвѣтѝ на́съ
со́ страхᲂмъ вᲂпїю́щихъ тѝ , и҆ вѣ́рᲂю сла́вѧщихъ тѧ̀ , и҆ ѿ вѣ́чнагѡ ѻ҆гнѧ̀
и҆схитѝ . =и҆ ны́нѣ . Р=а́дꙋисѧ чи́стаѧ , ꙗ҆́же бг҃а пло́тїю без̾ се́мене
ро́ждьшаѧ , на спасе́нїе всѣ́мъ . и҆ ро́дъ чл҃ческїи ѡ҆бре́те тᲂбо́ю
спасе́нїе . и҆ тᲂбо́ю ра́й да ѡ҆брѧ́щемъ , бцⷣе чи́стаѧ и҆ бл҃гᲂслᲂве́наѧ .
=пᲂсе́мъ , а҆=ллилꙋ́їѧ , гⷤ . =та́же , є҆=ктенїѧ̀ . и҆ пᲂмина́етъ , і҆єре́й ,
ᲂу҆со́пшихъ по́ рѧдꙋ , ꙗ҆́кᲂже пре́же написа́сѧ пᲂсредѝ непᲂро́чныхъ . =и҆
гл҃емъ , сѣда́ленъ , пᲂко́йнꙋ . гла́съ , є҃ . П=ᲂко́й сп҃се на́шъ ,
с̾ пра́ведными рабы̀ свᲂѧ̀ , и҆ тѣ́хъ вселѝ во двᲂры̀ свᲂѧ̀ , ꙗ҆́кᲂже пи́шетъ ,
презрѧ̀ и҆́мъ всѧ̀ прегрѣше́нїѧ и҆́хъ ꙗ҆́кѡ бл҃гъ , во́льнаѧ и҆ нево́льнаѧ , и҆
всѧ̀ ꙗ҆́же в̾вѣ́дѣнїи , и҆ не в̾вѣ́дѣнїи чл҃кᲂлю́бче . =сла́ва , и҆ ны́нѣ ,
боⷢ҇ . И҆́=же ѿ дв҃ы вᲂсїѧ́выи всемꙋ̀ ми́рꙋ хрⷭ҇тѐ бж҃е , и҆ сн҃ы свѣ́тꙋ тᲂѧ̀
ра́ди пᲂказа́выи , пᲂми́лꙋй на́съ . =та́же , ѱало́мъ , н҃ . п=ᲂми́лꙋй мѧ
бж҃е . =та́же , к=ано́нъ , во ѻ҆кта́и , ᲂу҆со́пшимъ , прѧ́мѡ гла́сꙋ , на д҃ .
~по г҃ , пѣ́сни , є҆ктенїѧ̀ . =и҆= пᲂмина́етъ , і҆єре́й , пре́же ᲂу҆со́пшихъ
по́рѧдꙋ , ꙗ҆́кᲂже предѝ рече́сѧ пᲂсредѝ непᲂро́чныхъ . =вᲂз̾гла́съ : ꙗ҆́=кѡ
ты̀ є҆сѝ вᲂскрⷭ҇нїе и҆ живо́тъ . =та́же , сѣда́льна , гла́съ , ѕ҃ .
В=ᲂи́стиннꙋ сꙋета̀ всѧ́ческаѧ . житїе́ бо сѐ , со́нъ и҆ сѣ́нь , и҆ всꙋ́е
мѧте́тсѧ всѧ́къ земнᲂро́дныи , ꙗ҆́кᲂже речѐ писа́нїе , а҆́ще и҆ ве́сь ми́ръ
прїѡбрѧ́щемъ , и҆ тᲂгда̀ во́ грᲂбъ всели́мсѧ , и҆дѣ́же кꙋ́пнѡ цари́ же и҆
ᲂу҆бо́зїи . тѣ́мже хрⷭ҇тѐ бж҃е , преста́вленыѧ пᲂко́й , ꙗ҆́кѡ чл҃кᲂлю́бецъ .
=сла́ва , и҆ ны́нѣ , боⷢ҇ . П=рест҃а́ѧ бцⷣе , во́ времѧ живᲂта̀ мᲂегѡ̀
не ѡ҆ста́ви менѐ , и҆ чл҃честѣй по́мᲂщи не в̾вѣ́ри менѐ , но сама́ мѧ
застꙋпѝ и҆ пᲂми́лꙋй мѧ .

~по ѕ҃ , пѣ́сни , и҆ є҆ктенїѧ̀ . ~пᲂмина́етъ і҆єре́й , пре́жде ᲂу҆со́пшихъ ,
ꙗ҆́кᲂже пре́же ᲂу҆каза́хᲂмъ . =и҆ вᲂз̾гла́съ : ꙗ҆́=кѡ ты̀ є҆сѝ вᲂскрⷭ҇нїе и҆
живо́тъ . =та́же , кᲂнда́къ , гла́съ , и҃ . С=о ст҃ы́ми пᲂко́й хрⷭ҇тѐ дш҃а
ра́бъ свᲂи́хъ , и҆дѣ́же нѣ́сть бᲂлѣ́зни , ни печа́ли , ни вᲂздыха́нїѧ , но
жи́знь вѣ́чнаѧ . =и҆́кᲂсъ . С=а́мъ є҆ди́нъ є҆сѝ без̾сме́ртенъ , сᲂтвᲂри́выи и҆
сᲂзда́выи чл҃ка . земні́и же ѿ землѝ со́здани бы́хᲂмъ , и҆ въ зе́млю тꙋ́же
по́йдемъ , ꙗ҆́кᲂже пᲂвелѣ́лъ є҆сѝ , сᲂзда́въ мѧ и҆ ре́къ ми , ꙗ҆́кѡ землѧ̀
є҆сѝ и҆ в̾ зе́млю па́ки по́йдеши , и҆дѣ́же всѝ земні́и ѿхо́димъ ,
над̾гро́бнᲂе рыда́нїе твᲂрѧ́ще , и҆ пᲂю́ще пѣ́снь а҆́нг҃льскꙋю , а҆ллилꙋ́їѧ .

~по ѳ҃ , пѣ́сни , глаго́летъ , і҆єре́й , ~бцⷣꙋ в̾ пѣ́снехъ вᲂзвѣли́чимъ .
=лю́дїє , д=ꙋ́си и҆ дш҃а пра́ведныхъ хва́лѧтъ тѧ̀ гдⷭ҇и . И҆ пᲂе́мъ ,
і҆рмо́съ , ѳ҃ ѧ , пѣ́сни . =таⷤ , т=рⷭ҇то́е , и҆ по ѻ҆́ч҃е на́шъ . =гл҃емъ ,
трᲂпарѝ сїѧ̀ . гла́съ , д҃ . С=о́ дꙋхи пра́ведными , скᲂнча́вшихсѧ дш҃а ра́бъ
твᲂи́хъ сп҃се пᲂко́й , сᲂхранѧ́ѧ и҆́хъ во бл҃же́ннѣй жи́зни , ꙗ҆́же ᲂу҆ тебѐ
чл҃кᲂлю́бче . ~Въ пᲂко́ищи твᲂе́мъ гдⷭ҇и , и҆дѣ́же всѝ ст҃і́и твᲂѝ
пᲂчива́ютъ , ᲂу҆со́пшихъ ра́бъ твᲂи́хъ пᲂко́й , ꙗ҆́кѡ є҆ди́нъ сы́и
чл҃кᲂлю́бецъ . =сла́ва . Т=ы̀ є҆сѝ бг҃ъ сᲂше́дыи во а҆́дъ , и҆ ᲂу҆́зы
ѡ҆кᲂва́нныхъ разрѣши́въ . и҆ ны́нѣ ᲂу҆со́пшїѧ рабы̀ твᲂѧ̀ сп҃се пᲂко́й . =и҆
ны́нѣ . Є҆=ди́на чи́стаѧ и҆ непᲂро́чнаѧ дв҃о , ꙗ҆́же бг҃а без̾ сѣ́мене
ро́ждьшаѧ , тᲂго̀ мᲂлѝ спасти́сѧ дш҃а́мъ на́шимъ .

=та́же , і҆єре́й , є҆ктенїю̀ : п=ᲂми́лꙋй на́съ бж҃е по вели́цѣй млⷭ҇ти
твᲂе́й . =мы́ же , пᲂе́мъ : гдⷭ҇и пᲂми́лꙋй , трегꙋ́бꙋю .= ~є҆щѐ мо́лимсѧ
ѡ҆ ѡ҆ставле́нїи сᲂгрѣше́нїи , и҆́же во бл҃же́ннѣй па́мѧти преста́вльшихсѧ
прⷭ҇нᲂпᲂмина́емыхъ ра́бъ свᲂи́хъ , и҆мⷬ҇къ . =ѡ҆ =прᲂсти́ти и҆́мъ всѧ́ко
сᲂгрѣше́нїе , во́льнᲂе и҆ нево́льнᲂе . ~ꙗ҆́кѡ да гдⷭ҇ь бг҃ъ на́шъ ᲂу҆чини́тъ
дш҃а и҆́хъ , в̾мѣ́стѣ свѣ́тлѣ , в̾мѣ́стѣ зла́чнѣ , в̾мѣ́стѣ пᲂко́йнѣ ,
в̾нѣ́дрѣхъ а҆враа́ма , и҆ і҆саа́ка , и҆ і҆а́кѡва . ~ми́лᲂсть бж҃їю и҆ црⷭ҇тво
нбⷭ҇нᲂе , и҆ ѡ҆ставле́нїе грѣхо́въ и҆спрᲂси́вше тѣ́мъ , и҆ са́ми себѣ̀ и҆
дрꙋ́гъ дрꙋ́гꙋ , и҆ ве́сь живо́тъ на́шъ хрⷭ҇тꙋ̀ бг҃ꙋ предади́мъ . =мы́ же ,
рече́мъ : т=ебѣ̀ гдⷭ҇и . =та́же мл҃тва , в̾ та́й , гл҃емаѧ ѿ і҆єре́ѧ : г=дⷭ҇ꙋ
пᲂмо́лимсѧ . =мы́ же := ~гдⷭ҇и пᲂмилꙋй , м҃ . =дᲂко́лѣ и҆з̾гл҃етъ , і҆єре́й ,
мл҃твꙋ сїю̀ в̾ та́й .= ~Бж҃е дх҃ᲂвѡ́мъ и҆ всѧ́кᲂй пло́ти . и҆ пᲂмина́етъ
и҆́же ѿ́ вѣка ᲂу҆ме́ршихъ , ѻ҆ц҃ъ и҆ бра́тїю . на́шꙋ . и҆ сро́дникъ на́шихъ
по́ плᲂти . рᲂди́телей и҆ бра́тїи на́шихъ . и҆ всѣ́хъ по всю́дꙋ правᲂсла́вныхъ
хрⷭ҇тїа́нъ . и҆́же во бл҃гᲂче́стїи скᲂнча́вшихсѧ . =та́же , вᲂз̾гла́съ :
ꙗ҆́=кѡ ты̀ є҆сѝ вᲂскрⷭ҇нїе и҆ живо́тъ , и҆ пᲂко́й ᲂу҆со́пшимъ рабѡ́мъ твᲂи́мъ
хрⷭ҇тѐ бж҃е на́шъ . и҆ тебѣ̀ сла́вꙋ вᲂз̾сыла́емъ , со без̾нача́льнымъ тѝ
ѻ҆ц҃е́мъ , и҆ съ прест҃ы́мъ бл҃ги́мъ , и҆ живᲂтвᲂрѧ́щимъ тѝ дх҃ᲂмъ , нн҃ѣ и҆
при́снѡ и҆ во́ вѣки вѣкѡ́мъ . =мы́ же : а҆=ми́нь .= гл҃етъ , і҆єре́й :
п=ремꙋ́дрᲂсть . =мы́ же : ч=тⷭ҇нѣ́йшꙋю херꙋви́мъ . =і҆єре́й : с=ла́ва тебѣ̀
бж҃е на́шъ ᲂу҆пᲂва́нїе на́ше сла́ва тебѣ̀ . =мы́ же : с=ла́ва , и҆ ны́нѣ ,
гдⷭ҇и пᲂми́лꙋй , вⷤ , гдⷭ҇и бл҃гᲂслᲂвѝ . =і҆єре́й , ѿпꙋ́стъ . И҆́=же живы́ми
и҆ ме́ртвыми ѡ҆блада́ѧи , хрⷭ҇то́съ и҆́стинныи бг҃ъ на́шъ , мл҃твами пречⷭ҇тыѧ
є҆гѡ̀ мт҃ре , и҆ всѣ́хъ ст҃ы́хъ , дш҃а пре́же ᲂу҆со́пшихъ приснᲂпᲂмина́емыхъ ,
бл҃же́нныхъ сᲂзда́телей , ѻ҆ц҃ъ и҆ бра́тїи на́шихъ , и҆́же здѣ̀ лежа́щихъ , и҆
по всю́дꙋ правᲂсла́вныхъ хрⷭ҇тїа́нъ , в̾нѣ́дрѣхъ а҆враа́ма , и҆ і҆саа́ка , и҆
і҆а́кѡва , в̾се́лѣхъ пра́ведныхъ ᲂу҆пᲂко́итъ . и҆ на́съ пᲂми́лꙋетъ , ꙗ҆́кѡ бл҃гъ
и҆ чл҃кᲂлю́бецъ . ~Сі́и же чи́нъ и҆ ᲂу҆ста́въ , пᲂдᲂба́етъ быва́ти во всѧ̀
пѧткѝ , ~ꙗ҆́вѣ ꙗ҆́кѡ в̾ ни́хже твᲂри́мъ па́мѧть , ᲂу҆со́пшимъ ѻ҆ц҃е́мъ , и҆
бра́тїѧмъ на́шимъ .

В=ъ пѧто́къ , ве́черъ . на гдⷭ҇и вᲂзва́хъ , стихѣ́ры , ст҃ы́мъ мч҃нкѡмъ , и҆
ст҃лемъ , и҆ прпⷣбнымъ , гла́съ , а҃ . поⷣ . п=рехва́льнїи мчн҃цы . з=апѣ́въ :
ꙗ҆́кѡ ѿ тебѐ ѡ҆чище́нїе є҆́сть . М=ч҃нкᲂвъ є҆ди́нственᲂе тᲂржество̀ ,꙳
стрꙋѧ́ми свᲂи́хъ крᲂве́й ,꙳ мно́жество бѣсо́въ ᲂу҆дави́ша ,꙳ и҆ всѧ́кїѧ
ᲂу҆ста́виша стꙋ́дныѧ же́ртвы ,꙳ и҆́дᲂльскꙋю разрꙋши́ша пре́лесть ,꙳ терпѣли́внѡ
пᲂстрада́вше .꙳ и҆ ны́нѣ мо́лѧтсѧ хрⷭ҇тꙋ̀ ,꙳ дарᲂва́ти дш҃а́мъ на́шимъ ,꙳ ми́ръ
и҆ ве́лїю млⷭ҇ть . ~Па́стырїе всесщ҃е́ннїи ,꙳ мꙋ́дрыми слᲂвесы̀ и҆
ᲂу҆че́нїи ,꙳ всѣ́хъ наꙋчи́ша ,꙳ во є҆ди́нствѣ бжⷭ҇тво̀ тро́ичнᲂе сла́вити ,꙳
ли́цъ слїѧ́нїѧ и҆ раздѣле́нїѧ ,꙳ бжⷭ҇твенѣ ᲂу҆бѣга́юще .꙳ и҆ нн҃ѣ мо́лѧтъ ,꙳
дарᲂва́ти дш҃а́мъ на́шимъ ,꙳ смире́нїе и҆ ве́лїю млⷭ҇ть .= П=рпⷣбныхъ
сᲂсло́вїе ,꙳ плᲂтьска́ѧ хᲂтѣ́нїѧ ᲂу҆спи́ша ,꙳ и҆ стремле́нїѧ ѡ҆бꙋзда́ша ,꙳
житїѐ ра́внѡ а҆́нг҃льскᲂе пᲂказа́вше .꙳ тѣ́мже и҆ в̾ жили́щихъ нбⷭ҇ныхъ ,꙳
ны́нѣ ликᲂвствꙋ́ютъ .꙳ хрⷭ҇то́ви мᲂлѧ́щесѧ ,꙳ дарᲂва́тисѧ дш҃а́мъ на́шимъ ,꙳
смире́нїе и҆ вели́кᲂй млⷭ҇ти .

=и҆́ны стихѣ́ры , мꙋ́ченичны . гла́съ , то́йже . М=л҃твами гдⷭ҇и , всѣ́хъ
ст҃ы́хъ и҆ бцⷣы , тво́й ми́ръ да́ждь на́мъ , и҆ пᲂми́лꙋй на́съ , ꙗ҆́кѡ є҆ди́нъ
ще́дръ .= И҆́=же на сꙋди́щи ва́ше и҆спᲂвѣ́данїе ст҃і́и , бѣсо́вскꙋю ᲂу҆страшѝ
си́лꙋ , и҆ ѿ пре́лести чл҃ки свᲂбᲂдѝ . тѣ́мже и҆ глава́мъ ᲂу҆сѣка́емымъ
вᲂпїѧ́сте , да бꙋ́детъ гдⷭ҇и же́ртва дш҃ъ на́шихъ , бл҃гᲂпрїѧ́тна
пред̾ тᲂбо́ю , ꙗ҆́кѡ тебѐ вᲂзлюби́вше , неради́хᲂмъ ѡ҆ вре́меннѣй жи́зни
чл҃кᲂлю́бче .= Ѽ= до́брѣй ва́шей кꙋ́пли ст҃і́и , ꙗ҆́кѡ кро́ви да́сте , и҆
нб҃са̀ наслѣ́дᲂвасте . и҆ вре́меннѡ и҆скꙋси́вшесѧ , вѣ́чнѡ ра́дꙋетесѧ .
вᲂи́стинꙋ дᲂбра̀ ва́ша кꙋ́плѧ , тлѣ́ннаѧ бо ѡ҆ста́вльше , нетлѣ́ннаѧ
вᲂспрїѧ́сте . и҆ со а҆́нг҃лы ликᲂствꙋ́юще , пᲂе́те непреста́ннѡ . трⷪ҇цꙋ
є҆динᲂсꙋ́щнꙋю . =сла́ва , и҆ ны́нѣ , боⷢ҇ . В=семи́рнꙋю сла́вꙋ ѿ чл҃къ
прᲂзѧ́бшꙋю , и҆ влⷣкꙋ ро́ждьшꙋю , нбⷭ҇нꙋю две́рь вᲂспᲂе́мъ мр҃і́ю дв҃цꙋ ,
беспло́тнымъ пѣ́снь , и҆ вѣ́рнымъ ᲂу҆дᲂбре́нїе . та́бо ꙗ҆ви́сѧ не́бо и҆ цр҃кви
бжⷭ҇твеннаѧ . та̀ прегражде́нїе вражды̀ разрꙋши́вши , смире́нїе в̾ведѐ и҆
црⷭ҇тво ѿве́рзе . тᲂѧ̀ ᲂу҆́бѡ и҆мꙋ́щи вѣ́рнᲂе ᲂу҆тверже́нїе , пᲂбо́рника
и҆́мамы , и҆з̾ неѧ̀ ро́ждьшагᲂсѧ гдⷭ҇а . дерза́йте ᲂу҆́бѡ , дерза́йте лю́дїє
бж҃їи , и҆́бо то́й пᲂбѣди́тъ врагѝ , ꙗ҆́кѡ всеси́ленъ .

=та́же , с=вѣ́тѣ ти́хїи . =прᲂки́менъ , дню̀ . та́же , с=пᲂдо́би гдⷭ҇и
в̾ ве́черъ . =на стихо́внѣ , стихѣ́ры , мч҃нченъ . гла́съ , а҃ . П=рехва́льнїи
мч҃нцы ,꙳ ва́съ ни землѧ̀ пᲂтаи́ла є҆́сть ,꙳ но нб҃о прїѧ́тъ вы̀ .꙳ и҆
ѿверзо́шасѧ ва́мъ ра́йскїѧ две́ри ,꙳ и҆ внꙋ́трь бы́вше ,꙳ дре́ва живо́тнагѡ
наслажа́етесѧ .꙳ хрⷭ҇то́ви мᲂли́тесѧ ,꙳ дарᲂва́ти дш҃а́мъ на́шимъ ,꙳ ми́ръ и҆
ве́лїю млⷭ҇ть . =пᲂко́инъ . К=а́ѧ жите́йскаѧ пи́ща ,꙳ пребыва́етъ печа́ли
неприча́стна ;꙳ ка́ѧ ли сла́ва стᲂи́тъ на землѝ непрело́жна ;꙳ всѧ̀ сѣ́ни
немᲂщнѣ́йша ,꙳ всѧ̀ сна̀ преле́стнѣйша .꙳ во є҆ди́нъ ча́съ всѧ̀ сїѧ̀ сме́рть
прїе́млетъ .꙳ но во́ свѣтѣ хрⷭ҇тѐ лица̀ твᲂегѡ̀ ,꙳ и҆ в̾ наслажде́нїѧ твᲂеѧ̀
красᲂты̀ ,꙳ ꙗ҆́же и҆збра̀ пᲂко́й , ꙗ҆́кѡ чл҃кᲂлю́бецъ . =пᲂко́инъ . Н=икто́же
без̾грѣ́шенъ ,꙳ ѿ чл҃къ бы́сть ,꙳ то́кмо ты̀ є҆ди́не без̾сме́ртне .꙳ тѣ́мже
рабы̀ свᲂѧ̀ ꙗ҆́кѡ бг҃ъ ще́дрыи ,꙳ во́ свѣтѣ спᲂдо́би ,꙳ с̾ ликᲂстᲂѧ́нїи
а҆́нг҃лъ твᲂи́хъ .꙳ млрⷭ҇дїемъ сѝ ,꙳ презира́ѧ сᲂгрѣше́нїѧ и҆́хъ ,꙳ и҆ пᲂдаѧ̀
тѣ́мъ ѡ҆ставле́нїе . =сла́ва , и҆ ны́нѣ , боⷢ҇ . В=ᲂи́стинꙋ па́че ᲂу҆ма̀ твᲂѧ̀
чꙋ́днаѧ вели́чїѧ , ржⷭ҇тва̀ твᲂегѡ̀ бг҃ᲂневѣ́сто , ꙗ҆́же прᲂпᲂвѣ́даша прⷪ҇рцы
всѝ , всѧ̀ пресла́внаѧ . зача́тїе и҆ ржⷭ҇тво̀ всепѣ́таѧ , недᲂмы́слено и҆
несказа́нно . и҆́мже ми́ръ спа́слъ є҆́сть , ꙗ҆́кѡ ми́лᲂсердъ .

=та́же , н=н҃ѣ ѿпꙋща́еши .= т=рⷭ҇то́е , и҆ по ѻ҆́ч҃е на́шъ . ~трᲂпа́рь ,
ст҃о́мꙋ .= с=ла́ва , и҆ ны́нѣ , боⷢ҇ , вᲂскрⷭ҇нъ , настᲂѧ́щаго гла́са .
~є҆ктенїѧ̀ . =и҆= ѿпꙋ́стъ .

В=ъ пѧто́къ , на па́вечерницѣ . кано́нъ , прест҃ѣ́й бцⷣѣ . пѣ́снь , а҃ .
і҆рмо́съ . П=ѣ́снь пᲂбѣ́днꙋю вᲂспᲂе́мъ всѝ бг҃ꙋ , сᲂтво́ршемꙋ ди́внаѧ чꙋдеса̀
мы́шцею высо́кᲂю , и҆ спа́сшꙋ і҆и҃лѧ , ꙗ҆́кѡ прᲂсла́висѧ . =запѣ́в̾ : прⷭ҇та́ѧ
гжⷭ҇е бцⷣе спасѝ на́съ . С=пасе́нᲂе є҆сѝ приста́нище и҆ пᲂкро́въ ,
призыва́ющимъ тѧ̀ бцⷣе пречⷭ҇таѧ . тѣ́мже и҆ а҆́зъ ѿ дш҃и призыва́ю тѧ̀ те́плѣ ,
влⷣчце спаси́ мѧ . ~Мр҃і́е пречⷭ҇таѧ , зижди́телѧ мт҃и , и҆стлѣ́вшꙋю страстьмѝ
и҆ прегрѣше́ньми , смире́ннꙋю ми дꙋ́шꙋ и҆сцѣлѝ , ꙗ҆́кѡ бл҃га и҆
бл҃гᲂпремѣни́ва . =сла́ва . Б=ез̾невѣ́стнаѧ влⷣчце , не ѿстꙋпа́й мᲂлѧ́щи
всегда̀ , твᲂрца̀ мᲂегѡ̀ и҆ бг҃а , ѡ҆ притека́ющѣмъ прⷭ҇нѡ к̾ пᲂкро́вꙋ твᲂемꙋ̀ ,
ᲂу҆лꙋчи́ти млⷭ҇ть . =и҆ ны́нѣ . П=ᲂла́та ѡ҆дш҃евле́наѧ цр҃е́ва , и҆ прⷭ҇то́ле
ѻ҆гнеѡ҆бра́зныи , со ст҃ы́ми мꙋ́ченики , и҆ а҆пⷭ҇лы , хрⷭ҇та̀ прⷭ҇нѡ мᲂлѝ ,
ѿ напа́стей на́съ и҆зба́вити .

=пѣ́снь , г҃ . і҆рмо́съ . К=а́мень є҆го́же неключи́мᲂваша зи́ждꙋщїи , се́й
ᲂу҆́бѡ бы́сть во главꙋ̀ ᲂу҆́глꙋ . то́й є҆́сть ка́мень , на не́мже ᲂу҆твердѝ
цр҃квь свᲂю̀ хрⷭ҇то́съ , ю҆́же ѿ ꙗ҆зы́къ и҆скꙋпѝ . ~Тма̀ прегрѣше́нїи
ѡ҆держи́тъ мᲂѐ срⷣце влⷣчце , и҆ несмѣ́ю вᲂзрѣ́ти на́ нб҃о ѻ҆чи́ма . тѣ́мже
зᲂвꙋ̀ , прᲂсвѣтѝ велѣ́ньми хрⷭ҇то́выми , ᲂу҆́мъ и҆ дш҃ꙋ и҆ срⷣце мᲂѐ .
~Взира́ю на бжⷭ҇твеныи тво́й ѻ҆́бразъ , и҆ печа́ть тѧ̀ влⷣчню , и҆ пречⷭ҇тꙋю
мт҃рь , ꙗ҆́кѡ первᲂѻ҆бра́знꙋ чтꙋ̀ , и҆ сїю̀ лᲂбыза́ю , и҆ пᲂклᲂнѧ́юсѧ и҆
хвалю̀ , є҆ди́нꙋ вѣ́дыи твᲂю̀ и҆ тᲂго̀ че́сть . =сла́ва . О=у҆ста́ви
стремле́нїѧ тѣле́снаѧ лю́таѧ , ᲂу҆гасѝ и҆ пла́мень страсте́й дв҃о , и҆́ми же
сᲂгрѣше́нїемъ плени́цꙋ мнᲂгᲂплете́ннꙋю мѝ , сᲂплета́етъ ѕмі́й лю́тыи , хᲂтѧ̀
вᲂсхи́тити к̾ пᲂги́бели . =и҆ ны́нѣ . В=е́сь во а҆да́ма ѡ҆блече́сѧ и҆з̾ тебѐ
бцⷣе . всѐ тѣлᲂно́сно прᲂше́дъ сло́во . тᲂго̀ ᲂу҆́бѡ мᲂлѝ , стрⷭ҇те́й на́съ
и҆зба́вити , и҆ напа́стей разли́чныхъ , и҆ ѻ҆гнѧ̀ вѣ́чнꙋющагѡ .

=пѣ́снь , д҃ . і҆рмо́съ . Д=х҃ᲂмъ пред̾зрѧ̀ пррⷪ҇къ а҆вва́кꙋмъ , слᲂвесѐ
вᲂплᲂще́нїе прᲂпᲂвѣ́даше глаго́лѧ , внегда̀ прибли́жатсѧ лѣ́та пᲂзна́нъ
бꙋ́деши . внегда̀ прїи́детъ вре́мѧ ꙗ҆ви́шисѧ , сла́ва си́лѣ твᲂе́й гдⷭ҇и .
~Ро́ждьши зижди́телѧ , и҆ всѣ́мъ твᲂрца̀ , си́лꙋ неи҆зрече́ннꙋ , и҆ не пᲂбѣди́мꙋ
крѣ́пᲂсть и҆́маши дв҃о . и҆ спаса́еши и҆́же вѣ́рᲂю к̾ тебѣ̀ прихᲂдѧ́щихъ . сегѡ̀
ра́ди зᲂвꙋ́ ти , влⷣчце ми́рꙋ пᲂмᲂзи́ ми . ~Бра́ни не ви́димыхъ вра́гъ
мы́сленыхъ , низ̾лᲂжѝ влⷣчце , и҆́же всꙋ́е на мᲂѐ напа́дающихъ ѡ҆каѧ́ннᲂе
срⷣце . ти́шинꙋ бжⷭ҇твенꙋю и҆ ми́ръ да́рꙋющи . ꙗ҆́кѡ да ве́село вᲂспѣва́ю тѧ .
=сла́ва . Н=аде́жа не наде́жнымъ , пᲂмо́щнице ни́щимъ , пла́чꙋщимъ ᲂу҆тѣ́ха ,
сᲂгрѣша́ющимъ ѡ҆чище́нїе . рꙋкᲂвᲂди́тельница заблꙋ́ждьшимъ . бᲂлѧ́щимъ
цѣле́бница , и҆ и҆справле́нїе па́дающимъ . =и҆ нн҃ѣ . Ч=и́стаѧ и҆ блгⷭ҇ве́наѧ ,
ꙗ҆́же є҆ди́на клѧ́твы всѣ́хъ и҆змѣни́вшаѧ , дв҃о мр҃і́е , со а҆пⷭ҇лы и҆
мꙋ́ченики и҆ прⷪ҇ро́ки мᲂлѝ , и҆́з̾ чрева тѝ прᲂше́дшагѡ , спастѝ дш҃а
пᲂю́щихъ тѧ̀ .

=пѣ́снь , є҃ . і҆рмо́съ . Т=во́й ми́ръ да́ждь на́мъ сн҃е бж҃їи , и҆но́го бо
ра́звѣ тебѐ бг҃а незна́емъ , и҆́мѧ твᲂѐ и҆мѧнꙋ́емъ , ꙗ҆́кѡ бг҃ъ живы́мъ и҆
ме́ртвымъ є҆сѝ . ~Спаси́ мѧ влⷣчце , и҆з̾ глꙋбины̀ напа́стей , и҆ скᲂрбе́й ,
и҆ печа́лей , и҆ страсте́й тѣле́сныхъ . и҆ въ тишинѣ̀ бжⷭ҇твенѣй , сᲂхранѝ
дш҃ꙋ мᲂю̀ . ~Ты̀ бы́сть ми те́плᲂе хране́нїе и҆ тве́рдᲂе , во все́й жи́зни
пренепᲂро́чнаѧ . тѣ́мже мᲂлю́ тѧ , и҆ по сме́рти твᲂѐ мнѣ̀ милᲂсе́рдїе
прᲂстрѝ бᲂга́тᲂе . =сла́ва . Ꙗ҆́=же зижди́телѧ ро́ждьшаѧ , и҆ и҆зба́вителѧ
всѣ́хъ , и҆зба́ви мѧ страсте́й тѣле́сныхъ , ѡ҆палѧ́ющихъ срⷣце мᲂѐ , и҆
привлача́ющихъ к̾ дѣ́лᲂмъ непᲂдо́бнымъ . =и҆ ны́нѣ . Ꙗ҆́=кѡ мѣ́стѡ сщ҃е́нїѧ
ꙗ҆́вльшисѧ мы́сленагѡ , всего́ мѧ ѡ҆ст҃ѝ влⷣчце , и҆ со ст҃ы́ми мᲂли́сѧ и҆
мꙋ́дрыми а҆пⷭ҇лы , спасти́ мѧ дв҃о .

=пѣ́снь , ѕ҃ . і҆рмо́съ . П=ррⷪ҇кꙋ і҆ѡ́нѣ пᲂдо́бѧсѧ вᲂпїю̀ , живо́тъ мо́й
бла́же , свᲂбᲂдѝ и҆з̾ тлѝ , и҆ спаси́ мѧ сп҃се ми́ра зᲂвꙋ́ща сла́ва тебѣ̀ .
~Ты̀ жи́ва мѧ сᲂблюда́еши , и҆збавлѧ́ющи напа́стей , и҆ ѿ землѝ ѿхᲂдѧ́ща ,
к̾ вѣ́чнѣй жи́зни преста́ви , дв҃о мт҃и милᲂсе́рдїемъ сѝ . ~Ты̀ є҆сѝ стѣна̀
нерꙋши́ма . ты̀ є҆сѝ пᲂкро́въ тве́рдъ бцⷣе бл҃га́ѧ . ты̀ пред̾ста́тельница
крѣпка̀ рабꙋ̀ твᲂемꙋ̀ . и҆ сегѡ̀ ра́ди тѧ призыва́ю при́снѡ . =сла́ва . Т=ы̀
мл҃твꙋ си́льнꙋ стѧжа́вши к̾ бг҃ꙋ , бцⷣе бл҃га́ѧ , непре́зри менѐ те́плѣ
к̾ пᲂкро́вꙋ твᲂемꙋ̀ притека́ющагѡ . пᲂми́лꙋй мѧ̀ мт҃и всѣ́хъ бг҃а . =и҆ ны́нѣ .
Н=е ѿри́ни менѐ хрⷭ҇тѐ , негнꙋша́йсѧ менѐ сп҃се , мо́литъ тѧ̀ а҆́гница
ро́ждьшаѧ тѧ̀ пло́тїю , со а҆пⷭ҇лы и҆ со прᲂро́ки , и҆ со страстᲂте́рпцы
твᲂи́ми .

~Гдⷭ҇и пᲂми́лꙋй , =гⷤ . сла́ва , и҆ ны́нѣ . сѣда́ленъ , гла́съ , а҃ .
Ѻ҆́=блакъ тѧ̀ свѣ́та бж҃їѧ приснᲂсꙋ́щнагѡ дв҃о , и҆ кᲂвче́гъ и҆ свѣ́щникъ и҆
ста́мнꙋ , и҆ го́рꙋ несѣ́ченꙋю , пррⷪ҇цы прᲂрица́хꙋ ѻ҆трᲂкᲂви́це пречⷭ҇таѧ ,
и҆з̾ тебѐ про́йде без̾ сѣ́мене , ꙗ҆́кᲂже благᲂи҆зво́ли ѿ ѻ҆ц҃а в̾ пᲂслѣ́днѧѧ
хрⷭ҇то́съ бг҃ъ на́шъ .

=пѣ́снь , з҃ . і҆рмо́съ . Ꙗ҆́=же в̾ пещѝ ѻ҆́трᲂки твᲂѧ̀ спасѐ ,
неприкᲂснꙋ́сѧ ни вредѝ и҆́хъ ѻ҆́гнь . тᲂгда̀ трїѐ , ꙗ҆́кѡ є҆ди́неми ᲂу҆сты̀
пᲂѧ́хꙋ , и҆ блгⷭ҇влѧ́хꙋ гл҃юще , блгⷭ҇ве́нъ бг҃ъ ѻ҆ц҃ъ на́шихъ . ~Ѿча́ѧнна
сꙋ́ща мѧ чи́стаѧ , прегрѣше́нїи и҆ сластьмѝ плᲂтьски́ми , и҆ ко глꙋбинѣ̀
пᲂрева́ема пᲂги́бели , приспѣ́вши и҆зба́ви мѧ пречⷭ҇таѧ влⷣчце милᲂсе́рдїемъ
сѝ . ~Прибѣ́жище и҆ пᲂкро́въ держа́венъ , и҆ и҆збавле́нїе бцⷣе всѣ́мъ
вѣ́рнымъ , ты́ ми бꙋ́ди рꙋкᲂвᲂди́тельница ко твᲂрцꙋ̀ , прегрѣше́нїемъ
и҆збавле́нїе пᲂдаю́щи ми , бл҃гᲂꙋтро́бїемъ сѝ . =сла́ва . Т=ы̀ клѧ́твꙋ
пᲂтреби́ла є҆сѝ чи́стаѧ , ра́дᲂсть ро́ждьшаѧ хрⷭ҇та̀ . ты̀ клѧ́твꙋ ѿ грѣха̀
прибы́вшꙋю мѝ , разрѣшѝ си́лᲂю твᲂе́ю пренепᲂро́чнаѧ , и҆ да́рꙋй ми
ра́дᲂсть . =и҆ ны́нѣ . Т=ѧ̀ прест҃а́ѧ чⷭ҇таѧ , рабѝ твᲂѝ мо́лимъ всегда̀ .
де́нь и҆ но́щь мᲂлѧ́щесѧ сᲂкрꙋше́нᲂю мы́слїю , и҆збавле́нїе сᲂгрѣше́нїемъ
на́шимъ да́рꙋй , твᲂи́ми мл҃твами .

=пѣ́снь , и҃ . і҆рмо́съ . Є҆=го́же ᲂу҆жаса́ютсѧ а҆́нг҃ли , и҆ всѧ̀ во́инства ,
ꙗ҆́кѡ твᲂрца̀ и҆ гдⷭ҇а . по́йте сщ҃е́ннїи , прᲂсла́вите ѻ҆́трᲂцы . блгⷭ҇ви́те
лю́дїє , и҆ превᲂзнᲂси́те во всѧ̀ вѣ́ки . ~Вᲂста́ни пред̾варѝ , ра́тꙋй
врагѝ , и҆́же всꙋ́е смꙋща́ющихъ и҆ ѡ҆скᲂрблѧ́ющихъ на́съ , свᲂю̀ си́лꙋ
ꙗ҆влѧ́ющи , ст҃а́ѧ дв҃о пᲂмо́щнице ми́рꙋ . ~Ми́ръ спа́сши ѿ сме́рти и҆ тлѝ ,
бжⷭ҇твенымъ ржⷭ҇тво́мъ ти дв҃о бл҃га́ѧ . и҆ ны́нѣ же мл҃твами сѝ и҆ на́съ
вᲂсхвалѧ́ющихъ тѧ̀ , ѿ стрⷭ҇те́й и҆схитѝ и҆ спасѝ . =сла́ва . М=но́гаѧ твᲂѧ̀
и҆ неи҆зрече́ннаѧ дв҃о крѣ́пᲂсть . мно́ги и҆ непᲂбѣди́мы бжⷭ҇твеныѧ щедро́ты и҆
бл҃гᲂꙋтро́бїе . тѣ́мже спаса́й на́съ вᲂи́стинꙋ тѧ призыва́ющихъ . =и҆ ны́нѣ .
Ꙗ҆́=кѡ ѡ҆дꙋшевле́нъ винᲂгра́дъ дв҃о , прᲂрасти́ла є҆сѝ на́мъ гро́здъ зрѣ́лыи ,
и҆стᲂчи́вшїи вино̀ ѡ҆ставле́нїѧ , и҆ грѣхо́внᲂе и҆з̾сꙋши́вшїи пїѧ́нство .

=пѣ́снь , ѳ҃ . і҆рмо́съ . С=вѣтᲂно́сныи ѻ҆́блакъ , во́нь же всѣ́хъ влⷣка ,
ꙗ҆́кѡ до́ждь с̾ нб҃сѐ на рꙋно̀ сни́де , и҆ вᲂплᲂти́сѧ на́съ ра́ди , бы́въ
ᲂу҆́бѡ чл҃къ без̾нача́ленъ . велича́емъ всѝ ꙗ҆́кѡ мт҃рь бг҃а на́шегѡ чи́стꙋ .
~Въ мо́ри житїѧ̀ , ѡ҆бꙋрева́емь ѕѣлѡ̀ сластьмѝ плᲂтьски́ми , тебѣ̀ припа́даю
и҆ вᲂпїю̀ , пᲂми́лꙋй мѧ к̾ тебѣ̀ притека́ющагѡ влⷣчце , и҆ рꙋ́кꙋ ми спасе́нїѧ
пᲂда́ждь , и҆збавлѧ́ющи пᲂги́бельныѧ глꙋбины̀ . ~Тебѣ̀ мᲂѧ̀ грѣхѝ и҆спᲂвѣ́даю
дв҃о . твᲂемꙋ̀ лицꙋ̀ мо́й пред̾ставлѧ́ю стꙋ́дъ , и҆ вᲂпїю̀ ѿ дш҃и , пᲂми́лꙋй
и҆ ᲂу҆ще́дри пречⷭ҇таѧ , ꙗ҆́кѡ на тѧ̀ ᲂу҆пᲂва́нїе съ бг҃ᲂмъ вᲂз̾лᲂжи́хъ
тве́рдо . =сла́ва . Т=ѧ̀ без̾ сѣ́мене ро́ждьшꙋю твᲂрца̀ и҆ влⷣкꙋ , призыва́ю
ѿ дш҃и , и҆ зᲂвꙋ̀ прилѣ́жнѡ , ты́ мѧ спасѝ ѿ тлѝ мно́гихъ прегрѣше́нїи , и҆
и҆зба́ви ѻ҆гнѧ̀ негаси́магѡ , прест҃а́ѧ бцⷣе бл҃га́ѧ . =и҆ ны́нѣ .
Н=епрᲂхᲂди́маѧ две́ре , раю̀ врата̀ , спаса́емымъ пꙋ́ть . спасе́нїѧ стезѝ ,
съ мч҃нки , и҆ прⷪ҇ро́ки , съ пра́ведными же и҆ прпⷣбными , и҆ с̾ бжⷭ҇твеными
а҆пⷭ҇лы , мᲂли́сѧ чи́стаѧ , спасти́сѧ дш҃а́мъ на́шимъ . =та́же , д=ᲂсто́йнѡ
є҆́сть . =и҆= про́чеє , ѡ҆бы́чно . =и҆= ѿпꙋ́стъ .

В=ъ сꙋбо́тꙋ , на ᲂу҆́трени . по а҃ , стихᲂло́гїи . сѣда́льны , мч҃нчны .
гла́съ , а҃ . С=трада́нїѧ пᲂхвало́ю , и҆ вѣне́чнᲂю по́честїю , сла́внїи
страстᲂте́рпцы , ѡ҆дѣ́ѧвшесѧ тᲂбо́ю гдⷭ҇и , терпѣ́нїемъ ᲂу҆́бѡ ра́нъ ,
без̾зако́нныхъ пᲂбѣди́ша , и҆ си́лᲂю бжⷭ҇твенᲂю ѿ нб҃съ пᲂбѣ́дꙋ прїѧ́ша . тѣ́хъ
мл҃твами и҆ на́съ свᲂбᲂдѝ ѿ неви́димагѡ врага̀ сп҃се , и҆ спасѝ на́съ .
=сти́хъ : ди́венъ бг҃ъ во ст҃ы́хъ свᲂи́хъ бг҃ъ і҆и҃левъ . Ꙗ҆́=кѡ до́брїи
во́ини , є҆динᲂмꙋ́дренѡ вѣ́рᲂвавше преще́нїѧ мꙋчи́телей не ᲂу҆бᲂѧ́стесѧ
ст҃і́и , прїидо́сте ᲂу҆се́рднѡ ко хрⷭ҇то́ви , взе́мше чⷭ҇тны́и крⷭ҇тъ , и҆
скᲂнча́вше тече́нїе , съ нб҃сѐ пᲂбѣ́дꙋ прїѧ́сте . сла́ва ᲂу҆крѣ́пльшемꙋ
ва́съ . сла́ва вѣнча́вшемꙋ вы̀ . сла́ва дѣ́йствꙋющемꙋ ва́ми всѣ́мъ
и҆сцѣле́нїѧ . =сла́ва , и҆ нн҃ѣ , боⷢ҇ . Г=аврїи́лꙋ прᲂвѣща́вшꙋ тѝ дв҃о ,
є҆́же ра́дꙋисѧ . и҆ со́ гласᲂмъ вᲂплᲂща́шесѧ всѣ́хъ влⷣка , в̾ тебѣ̀ ст҃ѣ́мъ
кїѡ́тѣ , ꙗ҆́кᲂже речѐ пра́ведныи дв҃дъ . ꙗ҆ви́сѧ прᲂстра́ннѣйши небе́съ ,
пᲂнᲂси́вши зижди́телѧ свᲂегѡ̀ . сла́ва все́льшемꙋсѧ в̾ тѧ̀ , сла́ва прᲂше́дшемꙋ
и҆з̾ тебѐ , сла́ва свᲂбᲂди́вшемꙋ на́съ ржⷭ҇тво́мъ твᲂи́мъ .

=по в҃ , стихᲂло́гїи . сѣда́льны , мч҃нчны . гла́съ , а҃ . Р=а́нами ст҃ы́хъ
и҆́же по тебѣ̀ пᲂстрада́ша ᲂу҆мᲂле́нъ бꙋ́ди гдⷭ҇и . всѧ̀ на́ша бᲂлѣ́зни и҆
стра́сти и҆сцѣлѝ , чл҃кᲂлю́бче мо́лимсѧ . =сти́хъ : мно́ги ско́рби
пра́веднымъ , и҆ ѿ всѣ́хъ и҆́хъ и҆зба́витъ и҆́хъ гдⷭ҇ь . М=ч҃нки хрⷭ҇то́вы
мо́лимъ всѝ , прише́дше къ ни́мъ вѣ́рᲂю . сі́и бо ѡ҆ на́шемъ спасе́нїи
про́сѧтъ , и҆ сі́и всѝ и҆стᲂча́ютъ и҆сцѣле́нїемъ бл҃гᲂда́ть . сі́и пᲂлкѝ
ѿгᲂнѧ́ютъ бѣсо́вскїѧ , ꙗ҆́кѡ сᲂхра́нницы вѣ́ры . =сти́хъ : бл҃же́ни ꙗ҆́же
и҆збра̀ и҆ прїѧ́тъ и҆́хъ гдⷭ҇ь . С=ме́ртнꙋю держа́вꙋ хрⷭ҇тѐ ᲂу҆праздни́въ , и҆
нетлѣ́нїе земны́мъ и҆стᲂчи́лъ є҆сѝ , и҆ и҆́же в̾ тѧ̀ вѣ́рᲂвавшїи
не ᲂу҆мира́ютъ , но живꙋ́тъ вы́нꙋ ѡ҆ тебѣ̀ . тѣ́мже пᲂко́й гдⷭ҇и дꙋ́ши ра́бъ
свᲂи́хъ , и҆ ᲂу҆чинѝ и҆́хъ со ст҃ы́ми твᲂи́ми , мл҃твами бцⷣы , да́рꙋѧ тѣ́мъ
прᲂще́нїе и҆ вᲂскрⷭ҇нїе . =сла́ва , и҆ ны́нѣ , боⷢ҇ . Є҆=ди́на крѣ́пкаѧ и҆
те́плаѧ пред̾ста́тельнице ро́дꙋ чл҃ческᲂмꙋ бцⷣе дв҃о , непреста́ннѡ мᲂлѝ
с̾ прⷪ҇ро́ки , и҆ мч҃нки , со ст҃ли же и҆ по́стники и҆ прпⷣбными , є҆го́же
рᲂдила̀ є҆сѝ па́че є҆стества̀ бг҃а сло́ва , спастѝ всѧ́ческаѧ .

В=ъ сꙋбо́тꙋ , кано́нъ , ст҃ы́мъ мч҃нкѡмъ , и҆ ст҃лемъ , и҆ прпⷣбнымъ , и҆
ᲂу҆со́пшимъ , нᲂсѧ̀ краегране́сїе , сицево̀ . бг҃а вᲂзлю́бльшимъ , бжⷭ҇твенꙋю
вᲂспѣва́ю пѣ́снь . твᲂре́нїе , ки́ръ і҆ѡ́сифа . гла́съ , а҃ . пѣ́снь , а҃ .
і҆рмо́съ . С=тᲂлпо́мъ ѻ҆́гненнымъ и҆ ѻ҆́блакᲂмъ , і҆и҃лѧ наста́влъ ꙗ҆́кѡ бг҃ъ ,
мо́ре разве́ргъ , ѻ҆рꙋ́жїе же фараѡ́не глꙋбино́ю пᲂкры́въ . пᲂе́мъ ти пѣ́снь
пᲂбѣ́днꙋю ꙗ҆́кѡ прᲂсла́висѧ . =запѣ́въ : ст҃і́и мч҃нцы , мᲂли́те бг҃а ѡ҆ на́съ .
мⷱ҇ꙋ . Щ=ито́мъ бл҃гᲂче́стїѧ , ѡ҆гра́ждьшесѧ бжⷭ҇твенїи страда́льцы . и҆
ᲂу҆стреми́шасѧ къ бᲂре́нїю , пᲂгꙋби́ша же врагꙋ̀ всю̀ си́лꙋ , пᲂю́ще пѣ́снь
пᲂбѣ́днꙋю , хрⷭ҇то́ви ᲂу҆крѣ́пльшемꙋ и҆́хъ . =запѣ́въ : ст҃і́и всѝ , мᲂли́те
бг҃а ѡ҆ на́съ . О=у҆пасо́сте бжⷭ҇твенїи па́стырїе ста́до бж҃їе , напа́жити
та́йнѣй , во́лки ѿгна́вше , па́лицею сло́ва сщ҃е́ннагѡ . и҆ всели́стесѧ
ра́дꙋющесѧ во ѡ҆гра́дѣ нбⷭ҇нѣй , и҆дѣ́же є҆́сть вели́кїи па́стырь . ~И҆́же
стра́сти пᲂще́нїемъ и҆ бᲂлѣ́зньми , ᲂу҆мертви́вше пло́ти , бжⷭ҇твенымъ
манᲂве́нїемъ , и҆ живꙋ́ще по сме́рти препᲂдо́бнїи , на́съ ра́ди ме́ртва
бы́вшагѡ , хрⷭ҇та̀ всегда̀ мᲂли́те ᲂу҆ще́дрити на́съ . =сла́ва . М=е́ртвъ
бы́въ , и҆ ме́ртвымъ да́рꙋѧ бжⷭ҇твенагѡ твᲂегѡ̀ живᲂта̀ , и҆ без̾сме́ртнꙋю
жи́знь . и҆́же вѣ́рᲂю преше́дшїѧ ѿ житїѧ̀ тлѣ́ннагѡ , црⷭ҇твїѧ твᲂегѡ̀
сᲂтвᲂрѝ прича́стники . ꙗ҆́кѡ бл҃гᲂꙋтро́бенъ , и҆ є҆ди́нъ мнᲂгᲂми́лᲂстивъ .
=боⷢ҇ . И҆́=же любо́вїю хрⷭ҇то́вᲂю ᲂу҆ѧзвлѧ́емыѧ мч҃нцы , и҆ прпⷣбныѧ жены̀ ,
вѣнча́вшїѧсѧ ѿ́ бг҃а , тебѐ всенепᲂро́чнаѧ и҆ до́браѧ въ жена́хъ , пречⷭ҇тꙋю
чтꙋ́тъ ра́дꙋющесѧ вѣ́рнѡ , ꙗ҆́кѡ цр҃цꙋ всечестнꙋ́ю .

Д=рꙋгі́и кано́нъ , ᲂу҆со́пшимъ . пᲂе́мъ є҆гѡ̀ на рѧдꙋ̀ , и҆дѣ́же нѣ́сть
минѣ́ѧ . нᲂсѧ̀ краегране́сїе , сицево̀ . вѣ́рᲂю ᲂу҆со́пшимъ пе́рвꙋю пѣ́снь
принᲂша́ю . і҆рмо́съ . Т=вᲂѧ̀ пᲂбѣди́тельнаѧ . =запѣ́в̾ : ди́венъ бг҃ъ
во ст҃ы́хъ свᲂи́хъ бг҃ъ і҆и҃лев̾ . В=рата̀ сме́рти и҆ вереѝ , свᲂе́ю сме́ртїю
сᲂкрꙋши́лъ є҆сѝ без̾сме́ртне . врата̀ ѿве́рзи влⷣко и҆́же па́че ᲂу҆ма̀ ,
без̾сме́ртїѧ ᲂу҆со́пшимъ , мл҃твами стрⷭ҇тᲂте́рпецъ твᲂи́хъ . =запѣ́в̾ :
пᲂко́й гдⷭ҇и дш҃а ᲂу҆со́пшихъ ра́бъ свᲂи́хъ . Д=а бжⷭ҇твенагѡ живᲂта̀
спᲂдо́бимсѧ , сᲂше́лъ є҆сѝ к̾ сме́рти . тᲂѧ́ же и҆спрᲂве́ргъ сᲂкро́вища , на́съ
ѿ тꙋ́дꙋ и҆звле́клъ є҆сѝ . нн҃ѣ же живᲂда́вче преста́вленыѧ пᲂко́й . =сла́ва .
Т=ы̀ мᲂѐ и҆стлѣ́ннᲂе же и҆ ме́ртвенᲂе взе́мъ , и҆ в̾ нетлѣ́нїе ѡ҆блечѐ , и҆
к̾ бескᲂне́чнᲂмꙋ житїю̀ и҆ бл҃же́ннᲂмꙋ вᲂзнесѐ , и҆дѣ́же ꙗ҆́кѡ ще́дръ , и҆́хже
прїѧ́тъ пᲂко́й . =и҆ ны́нѣ , боⷢ҇ . Р=о́ждьшꙋю є҆́же ѿ́ бг҃а бж҃їе сло́во ,
вѣ́рнїи вᲂспᲂе́мъ , та́ бо всечⷭ҇таѧ , пꙋ́ть жи́зни ᲂу҆ме́ршимъ бы́сть . ю҆́же
ꙗ҆́кѡ бг҃ᲂпрїе́мницꙋ и҆ бцⷣꙋ прᲂсла́вимъ .

=пѣ́снь , г҃ . і҆рмо́съ . Д=а ᲂу҆тверди́тсѧ срⷣце мᲂѐ в̾ во́ли твᲂе́й
хрⷭ҇тѐ бж҃е , и҆́же над̾ вᲂда́ми нб҃о ᲂу҆тверже́и втᲂро́е , и҆ ѡ҆снᲂва́выи
на вᲂда́хъ зе́млю всемᲂгі́и . =мⷱ҇ꙋ . М=но́гїѧ мꙋ́ки претерпѣ́вше , и҆ благи́хъ
мно́гихъ спᲂдо́бистесѧ , мно́жество мч҃нкъ сщ҃е́ннᲂе . тѣ́мже мл҃твами ва́шими ,
ѕѡ́лъ мᲂи́хъ без̾чи́сленыхъ мно́жество ѡ҆чи́стите . ~Сщ҃е́ннїи ѡ҆дѣ́ѧвшесѧ
пра́веднᲂю бл҃гᲂда́тїю , и҆ весе́лїе кра́снᲂе препᲂдо́бныхъ сᲂбо́ръ
стѧжа́вше , невеще́ственымъ слꙋжи́телемъ ᲂу҆пᲂдо́бишасѧ . ~Хрⷭ҇то́вы прⷪ҇ро́цы ,
бжⷭ҇твенїи мч҃нцы , сщ҃е́нныхъ же́нъ сᲂсло́вїе , и҆́же пᲂстрада́вше мꙋ́жески ,
и҆ в̾пᲂстѣ̀ прᲂсла́вистесѧ . и҆́хже мл҃твами млⷭ҇ти твᲂеѧ̀ сп҃се всѣ́мъ
да́рꙋй . =сла́ва . И҆́=же ѿ землѝ хрⷭ҇тѐ чл҃ка , рꙋко́ю свᲂе́ю сᲂзда́въ
во́лею , и҆ ꙗ҆́же ѿ на́съ всѧ̀ вѣ́рᲂю преста́вльшїѧсѧ рабы̀ твᲂѧ̀ , нбⷭ҇ныхъ
бл҃гъ спᲂдо́би . =боⷢ҇ . Б=г҃ᲂрᲂди́тельнице мт҃и дв҃о , прᲂше́нїѧ всѣ́хъ
принесѝ , сᲂдѣ́телю на́шемꙋ бг҃ᲂви , ро́ждьшемꙋсѧ ѿ ᲂу҆тро́бы твᲂеѧ̀ , ꙗ҆́кѡ
да ѡ҆брѧ́щемъ сᲂверше́нᲂе лю́тыхъ и҆збавле́нїе .

=и҆́нъ , і҆рмо́съ . Є҆=ди́не свѣ́дыи . =ди́венъ бг҃ъ . Ꙗ҆́=кѡ є҆ди́нъ бл҃гъ
сы́и , ꙗ҆́кѡ є҆ди́нъ мнᲂгᲂмлⷭ҇тивъ , ꙗ҆́же бл҃гᲂче́стно к̾ тебѣ̀ ѿше́дшїѧ ,
въ нбⷭ҇ныхъ селе́нїихъ пᲂко́й . и҆дѣ́же неи҆зрече́ннаѧ ра́дᲂсть , и҆
наслажде́нїе . и҆ и҆дѣ́же сᲂбо́ръ мꙋ́ченическїи весели́тсѧ . =пᲂко́й гдⷭ҇и .
Т=ы̀ є҆ди́нъ ꙗ҆ви́сѧ на землѝ , сп҃се мо́й без̾грѣ́шенъ , и҆́же грѣхѝ ми́рꙋ
в̾зе́млѧи ꙗ҆́кѡ млрⷭ҇дъ . ѿ сегѡ̀ преста́вльшихсѧ вѣ́рᲂю , дш҃а пᲂко́й
во дво́рѣхъ ст҃ы́хъ ти , в̾ пи́щи ра́йстѣй чл҃кᲂлю́бче . =сла́ва . С=ме́рти
держа́вꙋ разо́рь , живо́тъ неразᲂри́мыи , всѣ́мъ вѣ́рнымъ и҆стᲂчи́лъ є҆сѝ
гдⷭ҇и . в̾ то́мъ ᲂу҆́бѡ ᲂу҆чинѝ бл҃гᲂче́стнѡ ѿше́дшїѧ презрѣ́въ
прегрѣше́нїѧ , и҆ прᲂща́ѧ грѣхѝ и҆́хъ чл҃кᲂлю́бче . =и҆ ны́нѣ , боⷢ҇ . Б=ез̾
сѣ́мене зача́тъ чⷭ҇таѧ , сло́во прⷭ҇нᲂсꙋ́щнᲂе , пло́тьски к̾ на́мъ прише́дшеє ,
и҆ сме́рти крѣ́пᲂсть разᲂри́вшеє . и҆ ме́ртвымъ пᲂко́й , и҆ жи́знь вѣ́чнꙋю
свᲂи́мъ млрⷭ҇дїемъ да́рꙋюща .

=пѣ́снь , д҃ . і҆рмо́съ . О=у҆слы́шахъ гдⷭ҇и слꙋ́хъ тво́й и҆ ᲂу҆бᲂѧ́хсѧ ,
разꙋмѣ́хъ дѣ́ла твᲂѧ̀ , прⷪ҇ркъ гл҃аше , и҆ прᲂсла́вихъ тѧ̀ чл҃кᲂлю́бче .
=мⷱ҇ꙋ . П=ретерпѣ́вше мч҃нцы всѧ́кїѧ ра́ны , нра́вᲂмъ до́блественымъ , ꙗ҆́кᲂже
ѻ҆вча́та непᲂро́чнаѧ хрⷭ҇то́ви приведо́стесѧ , и҆́же за всѣ́хъ закла́вшемꙋсѧ
живᲂтꙋ̀ . ~Оу҆ста̀ бжⷭ҇твенаѧ бы́вше ст҃лїє , бж҃їимъ сло́вᲂмъ наꙋча́еми дш҃а
и҆зба́виша ѿ ᲂу҆́стъ льсти́вагѡ . и҆́хже бл҃гᲂчестнѡ мꙋ́дренѣ пᲂчита́емъ .
~Крѣ́пцы бжⷭ҇твенымъ дх҃ᲂмъ бы́вше , ѻ҆ц҃ы бжⷭ҇твенїи , крѣ́пкѡ пᲂбѣди́сте
дꙋхо́въ лꙋка́вствїѧ , препᲂдо́бнїи бл҃гᲂда́тїю . =сла́ва . О=у҆мертви́всѧ
живᲂтѐ на́шъ , во́лею на́ древѣ , и҆́же вѣ́рᲂю преше́дшїѧ , живᲂтꙋ̀ спᲂдо́би
вѣ́чнᲂмꙋ , чл҃кᲂлю́бче . =боⷢ҇ . Н=е ѿверго́шасѧ гдⷭ҇а же́нскїи ли́къ ,
стра́жꙋще мꙋ́жески . и҆ не пᲂд̾клᲂни́шасѧ тѣле́снымъ страсте́мъ ст҃і́и ,
спᲂспѣ́шницꙋ тѧ̀ и҆мꙋ́ще пречⷭ҇таѧ .

=и҆́нъ , і҆рмо́съ . Г=о́рꙋ тѧ бл҃гᲂда́тїю . =ди́венъ бг҃ъ . О=у҆мертви́въ
а҆́да , непᲂбѣди́мᲂю си́лᲂю . вмѣне́нъ бы́сть в̾ ме́ртвыхъ , є҆ди́нъ сы́и
свᲂбо́дь хрⷭ҇тѐ . дꙋ́ши свᲂбᲂдѝ бл҃гᲂчести́выхъ , и҆ є҆́же в̾ не́мъ
ѡ҆сꙋже́нїѧ , ст҃ы́хъ мч҃нкъ мᲂльба́ми .= пᲂко́й гдⷭ҇и . И҆́=же всѣ́хъ сы́и
ꙗ҆́кѡ влⷣко , дᲂсто́йнꙋю ꙗ҆́же ѿ а҆да́ма , твᲂи́мъ закᲂле́нїемъ ,
и҆збавле́нїе дадѐ и҆ цѣ́нꙋ . тѣ́мжесѧ мо́лимъ твᲂи́мъ щедро́тамъ ,
преста́вльшїѧсѧ пᲂко́й , сᲂгрѣше́нїемъ пᲂда́ждь ѡ҆ставле́нїе . =сла́ва .
П=рїѧ́тъ сп҃се мо́й , є҆́же во́ грᲂбѣ пᲂлᲂже́нїе , и҆ ꙗ҆́же во грᲂбѣ́хъ жи́ти
ѡ҆сꙋже́ныѧ мертвецы̀ , ꙗ҆́кѡ бг҃ъ вᲂскр҃си́лъ є҆сѝ . ны́нѣ же жи́зни
прⷭ҇нᲂсꙋ́щнѣй спᲂдо́би преста́вленыѧ , ꙗ҆́кѡ є҆ди́нъ чл҃кᲂлю́бецъ . =и҆ ны́нѣ ,
боⷢ҇ . С=пасе́сѧ ро́дъ чл҃ческїи ржⷭ҇тво́мъ ти . ты́ бо рᲂдила̀ є҆сѝ на́мъ
сᲂста́вныи живо́тъ , сме́рти пᲂтребле́нїе . и҆ к̾ жи́зни сᲂдѣ́лᲂваѧи вᲂсхо́дъ
бг҃ᲂрᲂди́тельнице , пренепᲂро́чнаѧ влⷣчце .

=пѣ́снь , є҃ . і҆рмо́съ . С=вѣ́тлыи на́мъ вᲂз̾сїѧ́й , свѣ́тъ приснᲂсꙋ́щныи ,
ᲂу҆́тренюющимъ ѡ҆ сꙋдьба́хъ запᲂвѣде́й твᲂи́хъ , влⷣко чл҃кᲂлю́бче хрⷭ҇тѐ бж҃е
на́шъ . =мⷱ҇ꙋ . З=ащити́вшесѧ бл҃гᲂче́стїемъ , не ᲂу҆ѧ́звлени ꙗ҆ви́стесѧ
мч҃нцы , бᲂрца̀ стрѣла́ми , и҆ пᲂбѣдᲂно́сцы бл҃гᲂда́тїю бы́вше , вѣнцы̀
пᲂлꙋчи́сте . ~Пᲂма́за ма́стїю бжⷭ҇твенᲂю гдⷭ҇ь , сщ҃е́нники свᲂѧ̀ , и҆́же
ᲂу҆пасо́ша въ прпⷣбїи вѣ́рныхъ мно́жества , наставлѧ́юще ѧ҆̀ ко ѻ҆гра́дѣ
нбⷭ҇нѣй . ~Сщ҃еннᲂмч҃нцы , сщ҃е́ннѣйшїи прпⷣбнїи всѝ , и҆́же дх҃о́вныѧ
зако́ны сᲂблю́дше , и҆ црⷭ҇твїю прича́стницы бы́вше , бжⷭ҇твено
прᲂславлѧ́етесѧ . =сла́ва . И҆́=хже ны́нѣ преста́ви , пᲂвелѣ́нїемъ сѝ влⷣко
гдⷭ҇и , спᲂдо́би црⷭ҇твїю твᲂемꙋ̀ со ст҃ы́ми , всѧ̀ презира́ѧ и҆́мъ дре́внѧѧ
сᲂгрѣше́нїѧ . =боⷢ҇ . И҆́=же пᲂсто́мъ и҆ страда́нїемъ , сла́вꙋ ѡ҆брѣто́ша
нбⷭ҇нꙋю жены̀ , пречⷭ҇таѧ тебѐ пред̾ста́тельницꙋ и҆мꙋ́ще , ѕмі́евꙋ держа́вꙋ
разрꙋши́ша .

=и҆́нъ , і҆рмо́съ . П=рᲂсвѣще́й сїѧ́нїемъ . =ди́венъ бг҃ъ . И҆=сцѣлѧ́ѧи
ѿ ꙗ҆́да сме́ртнагѡ , и҆зво́ли сме́рть прїѧ́ти , и҆ сме́рти жа́ло притꙋпи́въ .
но са́мъ пᲂко́й и҆́хже прїѧ́тъ живᲂда́вче , мꙋ́ченикъ мᲂльба́ми . =пᲂко́й
гдⷭ҇и . Ѿ =ме́ртвᲂсти чл҃ки свᲂбᲂди́лъ є҆сѝ , дх҃и вѣ́рнѡ преста́вленыхъ ,
ᲂу҆чинѝ во дво́рѣхъ ст҃ы́хъ твᲂи́хъ , ѿ ню́дꙋ же ѿбѣжѐ всѧ́ка ско́рбь , и҆
весе́лїе вᲂдвᲂри́сѧ . =сла́ва . Р=а́й ᲂу҆́бѡ с̾ тᲂбо́ю пᲂвѣ́шенᲂмꙋ , ꙗ҆́кѡ
ѿве́рзе , и҆ ны́нѣ прїимѝ дꙋ́ши влⷣко , и҆́же к̾ тебѣ̀ вѣ́рᲂю
преста́вльшїѧсѧ , пᲂдаѧ̀ и҆́мъ и҆ в̾ цр҃кви пе́рвенецъ вᲂдвᲂри́тисѧ . =и҆
ны́нѣ , боⷢ҇ . И҆=збавлѧ́ющи , и҆́же на тѧ̀ наде́жꙋ и҆ держа́вꙋ и҆мꙋ́щихъ ,
к̾ приста́нищꙋ бжⷭ҇твеныѧ во́ли , ти́хо наста́ви , мт҃рьнимъ сѝ
дерзнᲂве́нїемъ , к̾ сн҃ꙋ свᲂемꙋ̀ бг҃ᲂневѣ́сто .

=пѣ́снь , ѕ҃ . і҆рмо́съ . П=ррⷪ҇кꙋ і҆ѡ́нѣ пᲂдо́бѧсѧ вᲂпїю̀ , живо́тъ мо́й
бла́же , свᲂбᲂдѝ и҆з̾ тлѝ , и҆ спаси́ мѧ сп҃се ми́ра зᲂвꙋ́ща сла́ва тебѣ̀ .
=мⷱ҇ꙋ . О=у҆мерщве́ни бы́вше , ра́нами мно́гихъ стрѣ́лъ , и҆ жи́знь и҆́стиннꙋю
наслѣ́дᲂвасте вкꙋ́пѣ , мᲂлѧ́щесѧ спасти́сѧ всѣ́мъ , ст҃і́и мч҃нцы . ~Денни́цы
свѣтᲂза́рныѧ пᲂзна́ни бы́сте на землѝ , бл҃гᲂче́стїѧ свѣ́тᲂмъ ѡ҆зари́сте
вѣ́рныѧ , пресла́внїи хрⷭ҇то́ви ѻ҆рꙋ́жницы , и҆ ст҃лїє премꙋ́дрїи . ~Стра́нни
ꙗ҆ви́стесѧ на землѝ , и҆ гра́ждане небе́снїи бг҃ᲂно́снїи по́стницы ,
ᲂу҆мертви́вше пло́ти мꙋдрᲂва́нїѧ , вᲂз̾держа́нїемъ и҆ смире́нїемъ . =сла́ва .
Н=евече́рнемꙋ ти свѣ́тꙋ , и҆ пи́щи и҆́стиннѣй , ꙗ҆́же преста́ви вѣ́рныѧ ,
пᲂкажѝ прича́стники чл҃кᲂлю́бче , и҆ ст҃ы́хъ сᲂбо́рѡмъ си́хъ причтѝ . =боⷢ҇ .
И҆́=же пᲂстрада́вшїѧ крѣ́пкѡ , и҆ пᲂсти́вшїѧсѧ те́плѣ , тᲂбо́ю ѱало́мски
во слѣ́дъ приведо́шасѧ хрⷭ҇то́ви , всепѣ́таѧ бг҃ᲂрᲂди́тельнице , всѧ́ческихъ
цр҃ю .

=и҆́нъ , і҆рмо́съ . Ѡ҆=бы́де на́съ пᲂслѣ́днѧѧ . =ди́венъ бг҃ъ . Ꙗ҆́=кѡ
милᲂсе́рдъ , преста́вленымъ да́рꙋй прегрѣше́нїемъ прᲂще́нїе , и҆ вѣ́чнᲂе
наслажде́нїе пᲂдаѧ̀ , и҆дѣ́же сїѧе́тъ лица̀ твᲂегѡ̀ свѣ́тлᲂсть , и҆ ѡ҆зарѧ́етъ
стрⷭ҇тᲂте́рпцы твᲂѧ̀ . =пᲂко́й гдⷭ҇и . И҆́=же кро́вїю ѿ ре́бръ твᲂи́хъ
и҆сте́кшею , ми́ръ и҆скꙋпи́лъ є҆сѝ . вѣ́рᲂю ᲂу҆со́пшихъ ᲂу҆́бѡ хрⷭ҇тѐ ,
и҆зба́ви честны́ми страстьмѝ свᲂи́ми , ты́ бо цѣ́нꙋ за всѣ́хъ себѐ да́лъ
є҆сѝ . =сла́ва . И҆́=же сᲂзда́выи мѧ̀ рꙋка́ма пречⷭ҇тыми пе́рвѣе , и҆ дх҃ъ
дарᲂва́въ , и҆ к̾ землѝ низ̾па́дша ѕлѣ̀ , па́ки ѡ҆бнᲂви́въ краснѣ́йше . и҆
ны́нѣ дꙋ́ши преста́вльшихсѧ са́мъ пᲂко́й . =и҆ ны́нѣ , боⷢ҇ . П=ᲂе́мъ тѧ̀
блгⷭ҇ве́наѧ чⷭ҇таѧ , є҆ѧ́же ра́ди на́мъ вᲂсїѧ̀ сꙋ́щимъ во тмѣ̀ , и҆ сѣ́ни
сме́ртнѣй , пра́вды незахᲂди́мᲂе сл҃нце . ты́ бо на́шегѡ спасе́нїѧ хᲂда́таица
была̀ є҆сѝ .

=пѣ́снь , з҃ . і҆рмо́съ . Ꙗ҆́=же в̾ пещѝ ѻ҆́трᲂки твᲂѧ̀ спасѐ ,
неприкᲂснꙋ́сѧ ни вредѝ и҆́хъ ѻ҆́гнь . тᲂгда̀ трїѐ , ꙗ҆́кѡ є҆ди́неми ᲂу҆сты̀
пᲂѧ́хꙋ , и҆ блгⷭ҇влѧ́хꙋ глаго́люще , блгⷭ҇ве́нъ бг҃ъ ѻ҆ц҃ъ на́шихъ . =мⷱ҇ꙋ .
И҆=скꙋси́вшесѧ ꙗ҆́кѡ зла́то во ѻ҆гнѝ , мч҃нцы всѣ́ми мꙋ́ками , свѣтлѣ́йше
всѧ́кагѡ зла́та , в̾ любвѝ бжⷭ҇твенѣй ꙗ҆ви́шасѧ , в̾ сᲂкро́вищахъ нбⷭ҇ныхъ
сᲂхране́ни бы́ша . ~Ꙗ҆́кѡ сщ҃е́нницы , ꙗ҆́кѡ бжⷭ҇твеныѧ слꙋгѝ бы́вше , всѝ
ст҃лїє сщ҃е́ннїи , принесо́сте бг҃ꙋ же́ртвы бескро́вныѧ , и҆ лю́ди ᲂу҆па́сше
и҆дѣ́же вели́кїи па́стырь всели́стесѧ . ~Непᲂкᲂри́вшесѧ стрⷭ҇те́мъ пло́ти ,
без̾стра́стїемъ ꙗ҆́кѡ в̾ ри́зꙋ та́йнꙋю , препᲂдо́бнїи ѡ҆бо́лкшесѧ ,
сᲂжи́телїе а҆́нг҃лѡмъ ꙗ҆ви́шасѧ . и҆́хже мл҃твами хрⷭ҇тѐ , и҆зба́ви на́съ
ѿ и҆скꙋше́нїи . =сла́ва . И҆=дѣ́же пи́ща є҆́сть та́йнаѧ ; и҆дѣ́же сїѧ́етъ
свѣ́тъ лица̀ твᲂегѡ̀ хрⷭ҇тѐ , ꙗ҆́же ѿ на́съ преста́вльшїѧсѧ в̾ вѣ́рѣ
бл҃гᲂда́телю вселѝ , сла́вити бл҃гᲂче́стнѡ твᲂю̀ бл҃гᲂсты́ню . =боⷢ҇ . Т=ебѐ
всест҃а́ѧ пречⷭ҇таѧ , ст҃ы́ѧ жены̀ и҆мꙋ́ще дᲂбро́тꙋ , ликꙋ́ютъ со а҆́нг҃лы
ра́дᲂстнѡ , и҆ бг҃а сло́ва сла́вѧтъ , ро́ждьшагᲂсѧ пло́тїю и҆з̾ тебѐ ,
за милᲂсе́рдїе мно́гᲂе .

=и҆́нъ , і҆рмо́съ . Т=ебѐ мы́сленнꙋю . =ди́венъ бг҃ъ . С=їѧ́нїи пречⷭ҇тыѧ
сла́вы твᲂеѧ̀ , ѡ҆зари́тисѧ хрⷭ҇тѐ пᲂдава́ѧ , ꙗ҆́же ѿ бꙋ́ри мирскі́ѧ к̾ тебѣ̀
ѿше́дшимъ , и҆ спᲂдо́би съ мч҃нки взыва́ти , хвали́мыи ѻ҆ц҃е́мъ бг҃ъ
бл҃гᲂслᲂве́нъ є҆сѝ . =пᲂко́й гдⷭ҇и . Н=о́въ а҆да́мъ вᲂи́стинꙋ бы́сть ,
а҆да́мᲂвъ сᲂдѣ́телю , и҆́же клѧ́твꙋ ᲂу҆́бѡ а҆да́мᲂвꙋ є҆ди́нъ пᲂтреби́лъ є҆сѝ .
тѣ́мжетисѧ мо́лимъ , преста́вленыѧ пᲂко́й в̾ пи́щи ра́йстѣй хрⷭ҇тѐ , ꙗ҆́кѡ
є҆ди́нъ милᲂсе́рдъ . =сла́ва . И҆́=же на́шꙋ є҆сте́ственꙋю не́мᲂщь , є҆ди́нъ
свѣ́дыи ꙗ҆́кѡ бг҃ъ , бл҃гъ же и҆ ми́лᲂстивъ , всѧ̀ и҆́хже преста́ви , и҆дѣ́же
свѣ́тъ незахᲂдѧ́и и҆ присѣще́нїе лица̀ твᲂегѡ̀ , хвали́мыи бж҃е вселѧ́ѧ си́хъ
пᲂко́й . =и҆ ны́нѣ , боⷢ҇ . З=ако́нꙋ сѣ́ни , и҆ дре́внѧѧ гада́нїѧ , твᲂи́мъ
преи҆до́ша ржⷭ҇тво́мъ бг҃ᲂмт҃и . ты́ бо на́мъ бжⷭ҇твеныѧ бл҃гᲂда́ти свѣ́тъ
вᲂсїѧ́ла є҆сѝ , и҆́мже дре́внихъ и҆зба́вихᲂмсѧ , и҆ хва́лимъ вᲂспѣва́юще бг҃а
препрᲂсла́вленагѡ .

=пѣ́снь , и҃ . і҆рмо́съ . Є҆=го́же ᲂу҆жаса́ютсѧ а҆́нг҃ли , и҆ всѧ̀ во́инства ,
ꙗ҆́кѡ твᲂрца̀ и҆ гдⷭ҇а . по́йте сщ҃е́ннїи , прᲂсла́вите ѻ҆́трᲂцы . блгⷭ҇ви́те
лю́дїє , и҆ превᲂзнᲂси́те во всѧ̀ вѣ́ки . =мⷱ҇ꙋ . Л=ьвѡ́въ зїѧ́нїѧ преи҆до́ша
невре́днѡ , и҆ кᲂно́бѡвъ врѣ́нїѧ претеко́ша крѣ́пкѡ , мч҃нцы всѝ ,
прᲂхлажа́еми ѻ҆гне́мъ бжⷭ҇твенагѡ дх҃а пресла́внѡ . ~Даѧ̀ прᲂро́кѡмъ свᲂи́мъ
пред̾вѣ́дѣти да́льнѧѧ , и҆ ст҃ли свᲂѧ̀ ᲂу҆мꙋ́дрилъ є҆сѝ сщ҃е́ннѡ . тѣ́хъ
мл҃твами хрⷭ҇тѐ бж҃е , прᲂсвѣтѝ срⷣца̀ вѣ́рнѡ пᲂю́щихъ тѧ̀ . ~Распе́нше себѐ
прпⷣбнїи ми́рᲂви , и҆ живо́тъ преми́рныи наслѣ́дᲂвасте по́стницы , со и҆́же
ѿ́ вѣка и҆́же всѣ́хъ бг҃ꙋ ᲂу҆гᲂди́вшими , препᲂдо́бнѡ и҆ пра́веднѡ . =сла́ва .
И҆́=же сᲂзда́выи чл҃ка ѿ землѝ бг҃ᲂдѣ́льнѡ , ꙗ҆́же ѿ землѝ преста́ви вѣ́рныѧ
ꙗ҆́кѡ бл҃гъ , пи́щи ра́йстѣй спᲂдо́би , всѧ̀ презира́ѧ , ꙗ҆́же ѿ ни́хъ
сᲂдѣ́ѧннаѧ . =боⷢ҇ . Д=о́брꙋю и҆ непᲂро́чнꙋю чⷭ҇таѧ в̾ жена́хъ , жены̀
пᲂстрада́вшїѧ зна́юще тѧ ꙗ҆́вѣ дв҃о , мл҃твы твᲂрѧ́тъ с̾ тᲂбо́ю к̾ бг҃ꙋ ,
спасти́сѧ ѿ бѣ́дъ рабо́мъ твᲂи́мъ .

=и҆́нъ , і҆рмо́съ . В=пещѝ дѣ́ти і҆и҃левы . =ди́венъ бг҃ъ . С=кве́рнꙋ всю̀
твᲂи́хъ ра́бъ ᲂу҆со́пшихъ , твᲂегѡ̀ чл҃кᲂлю́бїѧ рᲂсо́ю ѿмы́въ , тѧ̀ пѣ́ти
спᲂдо́би , бл҃гᲂслᲂви́те всѧ̀ дѣ́ла гдⷭ҇нѧ гдⷭ҇а по́йте , и҆ превᲂзнᲂси́те
є҆гѡ̀ во́ вѣки . =пᲂко́й гдⷭ҇и . П=ред̾стᲂѧ́тели сп҃се десны́ѧ , вѣ́рᲂю
ѡ҆правда́въ , мᲂли́твами страстᲂте́рпецъ , ꙗ҆́же преста́ви вѣ́рныѧ пᲂкажѝ ,
пᲂю́щихъ , всѧ̀ дѣ́ла гдⷭ҇нѧ гдⷭ҇а по́йте , и҆ превᲂзнᲂси́те є҆гѡ̀ во́ вѣки .
=сла́ва . И҆́=же сме́рти и҆ живᲂтꙋ̀ и҆мѣ́ѧи всѧ́кꙋю вла́сть , ꙗ҆́же вѣ́рᲂю
ᲂу҆со́пшїѧ , твᲂегѡ̀ сїѧ́нїѧ ᲂу҆лꙋчи́ти бл҃гᲂвᲂлѝ , взыва́ющїѧ , блгⷭ҇ви́те
всѧ̀ дѣ́ла гдⷭ҇нѧ гдⷭ҇а , по́йте и҆ превᲂзнᲂси́те є҆гѡ̀ во́ вѣки . =и҆ нн҃ѣ ,
боⷢ҇ . С=пасе́нїю хᲂда́таицꙋ на́мъ бы́вшꙋ всенепᲂро́чнаѧ , и҆ въ непрᲂхᲂди́мыѧ
вѣ́ки , пребыва́нїю же и҆ свѣ́тлᲂсти , тебѐ дв҃о чи́стаѧ при́снѡ , всѧ̀ дѣ́ла
блгⷭ҇ви́мъ , и҆ превᲂзно́симъ во́ вѣки . =та́же , пѣ́снь бцⷣѣ . в=ели́читъ дш҃а
мᲂѧ̀ гдⷭ҇а .= и҆ =пᲂкло́ны .

=пѣ́снь , ѳ҃ . і҆рмо́съ . Ж=ивᲂно́сныи и҆сто́чникъ при́снѡ текꙋ́щь ,
свѣтᲂно́сно свѣти́ло бл҃гᲂда́ти , цр҃кᲂвь ѡ҆дш҃евле́ннꙋю , пᲂкро́въ сла́вныи ,
нб҃сѐ и҆ землѝ прᲂстра́ннѣйшꙋю , бцⷣꙋ чи́стꙋю велича́емъ . =мⷱ҇ꙋ .
С=щ҃е́нныхъ мч҃нкъ пᲂчте́мъ сщ҃е́ннаѧ бᲂре́нїѧ , ра́дꙋющесѧ . страда́нїѧ же ,
и҆ ра́ны , пригвᲂжде́нїѧ , и҆ и҆згна́нїѧ , и҆ закᲂле́нїе бл҃же́ннᲂе , и҆́мже
хрⷭ҇тꙋ̀ наслѣ́дницы ꙗ҆ви́шасѧ . ~Ꙗ҆́кѡ сщ҃е́нницы бж҃їи , ѡ҆блеко́шасѧ
в̾ пра́вдꙋ бжⷭ҇твенїи ᲂу҆го́дницы , ꙗ҆́кѡ въ препᲂдо́бїи пᲂжи́вше , и҆́же
въ пᲂстѣ̀ ꙗ҆́вѣ скᲂнча́вшїисѧ . ра́дꙋютсѧ хрⷭ҇та̀ велича́юще . ~Оу҆ста̀
бжⷭ҇твенаѧ гдⷭ҇нѧ , бы́вше прᲂро́цы всѝ , всѣ́мъ є҆гѡ̀ прᲂвᲂзвѣсти́вше свѣ́тъ .
с̾ ни́ми же ны́нѣ веселѧ́тсѧ и҆ жены̀ , крѣ́пкѡ пᲂдвиза́вшїѧсѧ , и҆ пᲂсто́мъ
бг҃ꙋ ᲂу҆го́ждьшїѧ . =сла́ва . И҆́=же всѣ́ми црⷭ҇твꙋющаѧ си́ло , свᲂегѡ̀
црⷭ҇твїѧ пᲂкажѝ прича́стники , со ст҃ы́ми твᲂи́ми , ꙗ҆́же ѿ землѝ преста́вилъ
є҆сѝ , и҆ ꙗ҆́же сᲂдѣ́ѧннаѧ и҆́ми , бж҃е всѣ́хъ пре́зри премно́гᲂю бл҃гᲂстїю
сѝ . =боⷢ҇ . И҆́=же свѣ́тъ ро́ждьшаѧ бжⷭ҇твеныи без̾лѣ́тныи , всѧ̀ мᲂѧ̀
разрѣшѝ лѣ́тнаѧ прегрѣше́нїѧ , твᲂи́ми мᲂльба́ми . и҆ ᲂу҆́мъ мо́й прᲂсвѣтѝ ,
ѡ҆мрача́емыи при́снѡ лѣ́нᲂстїю , да тѧ̀ пᲂю̀ и҆ вѣ́рнѡ велича́ю .

=и҆́нъ , і҆рмо́съ . Ѻ҆́=бразъ чи́стагѡ . =ди́венъ бг҃ъ . П=ᲂщадѝ ꙗ҆́кѡ бг҃ъ
чл҃кᲂлюби́въ и҆ млⷭ҇тивъ свᲂѐ сᲂзда́нїе , и҆ пᲂко́й в̾ се́лѣхъ ст҃ы́хъ ти ,
и҆дѣ́же мч҃нцы всѝ веселѧ́тсѧ , вѣ́рᲂю преста́вленыѧ ѿ вре́менныхъ
мнᲂгᲂмлⷭ҇тиве . =пᲂко́й гдⷭ҇и . И҆=мѣ́ѧи ми́лᲂстемъ бе́зднꙋ , препᲂбѣжда́ющꙋю ,
ра́бъ твᲂи́хъ прегрѣше́нїѧ прїе́мъ , ꙗ҆́же и҆збра̀ , пᲂко́й ᲂу҆ а҆враа́ма
на ло́нѣ чл҃кᲂлю́бче , и҆ с̾ ла́заремъ во свѣ́тъ тво́й вселѝ . =сла́ва .
И҆=зба́витель и҆ сп҃съ бы́въ ро́дꙋ чл҃ческᲂмꙋ , распѧ́тїѧ ра́ди , ꙗ҆́же нн҃ѣ
ѿ на́съ преста́ви ꙗ҆́кѡ бл҃гᲂда́тель , наслажде́нїѧ бжⷭ҇твенагѡ спᲂдо́би , и҆
живᲂта̀ нетлѣ́ннаго , и҆ весе́лїѧ и҆ свѣ́тлᲂсти . =и҆ ны́нѣ , боⷢ҇ . Ѽ= и҆́же
па́че ᲂу҆ма̀ чꙋде́съ твᲂи́хъ , ты́ бо дв҃о є҆ди́на всѣ́мъ и҆́же пᲂд̾ со́лнцемъ ,
пᲂдала̀ є҆сѝ разꙋмѣ́ти нᲂвѣ́йшеє чꙋ́до пречⷭ҇таѧ , твᲂегѡ̀ ржⷭ҇тва̀
недᲂꙋмѣ́ннагѡ . тѣ́мже тѧ всѝ велича́емъ .

=та́же , д=ᲂсто́йнѡ є҆́сть . =и҆= пᲂкло́нъ до землѝ . =та́же ,= ~є҆ктенїѧ̀
ма́лаѧ . =и҆= свѣти́ленъ . =и҆ =ѱалмы̀ ѡ҆бы́чны .

=на хвали́тѣхъ , стихѣ́ры , мч҃нчны . гла́съ , а҃ . С=трастᲂте́рпцы
хрⷭ҇то́вы , прїиди́те лю́дїє всѝ пᲂчте́мъ , пѣ́ньми и҆ пѣ́сньми дх҃о́вными ,
прᲂсвѣ́щники ми́рꙋ и҆ прᲂпᲂвѣ́дники вѣ́ры , и҆сто́чники приснᲂтекꙋ́щїѧ ,
ѿ ни́хъ же и҆стека́ютъ вѣ́рнымъ и҆сцѣле́нїѧ . тѣ́хъ мᲂли́твами хрⷭ҇тѐ бж҃е
на́шъ , смире́нїе ми́рꙋ свᲂемꙋ̀ да́рꙋй , и҆ дш҃а́мъ на́шимъ ве́лїю млⷭ҇ть .
~Сі́и во́ини цр҃ѧ вели́кагѡ , прᲂти́вишасѧ пᲂвелѣ́нїемъ мꙋчи́телевымъ ,
до́блественѣ неради́ша ѡ҆ мꙋ́кахъ , и҆ ле́сть всю̀ пᲂпра́вше , дᲂсто́йнѣ
вѣнча́ни бы́ша . про́сѧтъ ѿ сп҃са смире́нїе , и҆ дш҃а́мъ на́шимъ ве́лїѧ
млⷭ҇ть . ~Ва́съ прехва́льнїи мч҃нцы , ни ско́рбь ни тѣснᲂта̀ , ни гла́дъ ,
ни гᲂне́нїе . нижѐ ра́ны , ни ꙗ҆́рᲂсть ѕвѣре́й , ни ме́чь , нижѐ ѻ҆́гнь
претѧ́и разлꙋчи́ти , ѿ́ бг҃а вᲂзмᲂго́ша . любо́вїю же па́че ꙗ҆́же к̾ немꙋ̀ ,
ꙗ҆́кѡ в̾ чꙋжи́хъ пᲂдви́гшесѧ тѣлесѣ́хъ , є҆стество̀ забы́вше , и҆ сме́рть
презрѣ́сте . тѣ́мже и҆ дᲂсто́йнѡ трꙋдѡ́въ ва́шихъ мздꙋ̀ прїѧ́ли є҆стѐ ,
нбⷭ҇нᲂмꙋ црⷭ҇твїю наслѣ́дницы бы́сте . хрⷭ҇то́ви мᲂли́тесѧ ѡ҆ дш҃а́хъ на́шихъ .
~Весели́тесѧ мч҃нцы ѡ҆́ гдⷭ҇ѣ , ꙗ҆́кѡ пᲂдвиза́нїемъ до́брымъ пᲂдвиза́стесѧ , и҆
прᲂти́вистесѧ цр҃е́мъ , и҆ мꙋчи́тели пᲂбѣди́сте . ѻ҆гнѧ̀ и҆ меча̀
неꙋстраши́стесѧ , и҆ ѕвѣре́й ди́вїихъ снѣда́ющихъ тѣлеса̀ ва́ша . хрⷭ҇то́ви
со а҆́нг҃лы пѣ́снь вᲂз̾сыла́юще , съ нб҃сѐ вѣнцы̀ прїѧ́сте , и҆спрᲂси́те
дарᲂва́ти на́мъ ве́лїю млⷭ҇ть . =сла́ва , пᲂко́инъ . Д=ѣ́лᲂмъ сп҃се мо́й
ꙗ҆влѧ́еши , ꙗ҆́кѡ ты̀ є҆сѝ всѣ́хъ вᲂскрⷭ҇нїе , сло́вᲂмъ сло́ве , ла́зарѧ
ѿ ме́ртвыхъ вᲂста́вилъ є҆сѝ . є҆гда́ же ме́ртвїи ѿ гро́бъ вᲂскресо́ша , и҆
врата̀ а҆́дᲂва смѧто́шасѧ , тᲂгда̀ челᲂвѣ́кѡмъ сме́рть со́нъ ꙗ҆влѧ́шесѧ . но
и҆́же на спасе́нїе свᲂегѡ̀ сᲂзда́нїѧ , а҆ не на ѡ҆сꙋже́нїе прише́дыи , и҆́хже
и҆збра̀ пᲂко́й , ꙗ҆́кѡ чл҃кᲂлю́бецъ . =и҆ ны́нѣ , боⷢ҇ . Р=а́дꙋисѧ ѿ на́съ
ст҃а́ѧ бцⷣе дв҃о , чи́стыи сᲂсꙋ́де все́й вселе́ннѣй , свѣщѐ неꙋгаси́маѧ ,
вмѣсти́лище невмѣсти́магѡ , цр҃кви неѡ҆бᲂри́маѧ . ра́дꙋисѧ и҆з̾ неѧ́же рᲂди́сѧ
а҆́гнецъ бж҃їи , взе́млѧи грѣхѝ всегѡ̀ ми́ра .

=на стихо́внѣ , стихѣ́ры , пᲂко́йны . твᲂре́нїе , ки́ръ ѳеѡ́фана . гла́съ ,
а҃ . пᲂдо́бен̾ . п=рехва́льнїи мч҃нцы .= Т=ебѣ̀ сп҃се мо́лимсѧ ,꙳ твᲂегѡ̀
сла́дкагѡ прича́стїѧ ,꙳ преста́вльшихсѧ спᲂдо́би ,꙳ и҆ вселѝ во ѻ҆би́телѣхъ
прпⷣбныхъ ,꙳ со ст҃ы́ми твᲂи́ми ,꙳ и҆ въ нбⷭ҇наѧ жили́ща ,꙳ бл҃гᲂꙋтро́бїемъ
свᲂи́мъ ꙳ презрѧ̀ без̾зако́нїѧ ,꙳ и҆ пᲂдаѧ̀ си́мъ пᲂко́й . =сти́хъ : бл҃же́ни
ꙗ҆́же и҆збра̀ ,꙳ и҆ прїѧ́тъ и҆́хъ гдⷭ҇ь . П=а́че ви́димыхъ твᲂѧ̀ ꙳ сп҃се
ѡ҆бѣща́нїѧ ,꙳ ꙗ҆́же ѻ҆́ко неви́дѣ ,꙳ и҆ ᲂу҆́хо неслы́ша ,꙳ и҆ на́ срⷣце
не взы́де влⷣко .꙳ и҆́хже сла́дкагѡ ти прича́стїѧ ꙳ пᲂлꙋчи́ти спᲂдо́би ,꙳
к̾ тебѣ̀ преста́вльшихсѧ ,꙳ и҆ пᲂда́ждь и҆́мъ пᲂко́й . =сти́хъ : дш҃а и҆́хъ ,꙳
во бл҃ги́хъ вᲂдвᲂрѧ́тсѧ . Ѡ҆= крⷭ҇тѣ̀ твᲂе́мъ веселѧ́щесѧ ,꙳ ѡ҆ крⷭ҇тѣ̀ твᲂе́мъ
надѣ́ющесѧ рабѝ твᲂѝ ,꙳ к̾ тебѣ̀ преста́вишасѧ чл҃кᲂлю́бче .꙳ и҆́мже ны́нѣ
и҆збавле́нїе ꙳ тѣ́хъ прегрѣше́нїемъ ,꙳ крⷭ҇тъ тво́й да́рꙋй ,꙳ и҆ кро́вь
прᲂлїѧ́ннꙋю за мирскі́и живо́тъ .꙳ бл҃гᲂсе́рдїемъ свᲂи́мъ прᲂща́ѧ
сᲂгрѣше́нїѧ ,꙳ и҆ прᲂсвѣща́ѧ свѣ́тᲂмъ лица̀ твᲂегѡ̀ . =сла́ва , и҆ нн҃ѣ ,
боⷢ҇ . Х=рⷭ҇та̀ ᲂу҆мᲂлѝ , твᲂѐ рᲂжде́нїе мт҃и дв҃о , сᲂгрѣше́нїемъ
прᲂще́нїе дарᲂва́ти рабѡ́мъ твᲂи́мъ , и҆́же тебѐ бцⷣꙋ прᲂпᲂвѣ́давшимъ
вᲂи́стинꙋ , и҆ сло́вᲂмъ бл҃гᲂчести́вымъ бл҃гᲂслᲂви́вшимъ . и҆ свѣ́тлᲂсти ст҃ы́хъ
и҆ весе́лїѧ спᲂдо́би , во црⷭ҇твїи свᲂе́мъ .

=та́же , б=л҃го є҆́сть и҆спᲂвѣ́датисѧ . ~трⷭ҇то́е , и҆ по ѻ҆́ч҃е на́шъ .
~трᲂпа́рь , ст҃о́мꙋ .= с=ла́ва , и҆ нн҃ѣ , боⷢ҇ , вᲂскрⷭ҇нъ , настᲂѧ́щаго
гла́са .= п=ᲂсе́мъ , є҆ктенїѧ̀ .= и҆ =ча́съ , а҃ . =и҆= ѿпꙋ́стъ .

В=ъ сꙋбо́тꙋ , бл҃же́нны . гла́съ , а҃ .=

~Снѣ́ди ра́ди и҆зведѐ и҆з̾раѧ̀ вра́гъ а҆да́ма , крⷭ҇та́ же ра́ди разбо́йника
в̾ведѐ хрⷭ҇то́съ во́нь , пᲂмѧни́ мѧ вᲂпїю́ща , є҆гда̀ прїи́деши во црⷭ҇твїи
сѝ .

=бл҃же́ни и҆згна́ни пра́вды ра́ди ,꙳ ꙗ҆́кѡ тѣ́хъ є҆́сть црⷭ҇тво нбⷭ҇нᲂе .
С=трада́лецъ мно́жество без̾чи́сленᲂе , ст҃лей премꙋ́дрыхъ , и҆ же́нъ и҆
прᲂро́къ пресла́вныхъ . мо́лѧтъ тѧ̀ і҆с҃е бж҃е , пᲂда́ждь на́мъ ѡ҆ставле́нїе
прегрѣше́нїемъ , и҆ ве́лїю млⷭ҇ть .

=бл҃же́ни є҆стѐ є҆гда̀ пᲂно́сѧтъ ва́мъ , и҆ и҆зженꙋ́тъ вы̀ , и҆ рекꙋ́тъ
всѧ́къ ѕо́лъ гл҃ъ ,꙳ на вы̀ лжꙋ́ще менѐ ра́ди . И҆́=же тече́нїе сᲂверши́вше
сщ҃е́ннѣйшїи , хрⷭ҇то́вы страда́льцы со ст҃ли сщ҃е́нными , и҆ прᲂро́ки ,
спᲂдо́бишасѧ во́ градѣ нбⷭ҇нѣмъ жи́ти , со а҆́нг҃лы веселѧ́щесѧ .

=ра́дꙋйтесѧ и҆ весели́тесѧ ,꙳ ꙗ҆́кѡ мзда̀ ва́ша мно́га на́ небесѣхъ . В=о́
свѣтѣ хрⷭ҇тѐ ᲂу҆чинѝ невече́рнѣмъ , ꙗ҆́же преста́вилъ є҆сѝ , прегрѣше́нїѧ
и҆́хъ презрѣ́въ ꙗ҆́кѡ ще́дръ бг҃ъ , да твᲂю̀ сла́вимъ бл҃гᲂда́телю без̾чи́сленꙋю
млⷭ҇ть .

=сла́ва . Ѻ҆=ц҃ꙋ пᲂклᲂни́мсѧ , и҆ сн҃а славᲂсло́вимъ , и҆ прест҃а́гѡ дх҃а всѝ
вѣ́рнїи вᲂспᲂе́мъ , пᲂмѧнѝ на́съ зᲂвꙋ́щихъ , є҆динᲂсꙋ́щнаѧ трⷪ҇це є҆ди́нице
бж҃е .

=и҆ ны́нѣ . Ꙗ҆́=кѡ пᲂла́тꙋ прᲂстра́ннꙋю , и҆ прⷭ҇то́лъ сла́вы , и҆ ѻ҆́блакъ
свѣ́телъ , пѣснᲂсло́вимъ тѧ̀ чи́стаѧ и҆ мо́лимъ , разᲂрѝ ѻ҆́блакъ мра́чныи
ѿ дꙋ́шъ на́шихъ , бжⷭ҇твеными мл҃твами свᲂи́ми .

=кᲂне́цъ пе́рвᲂмꙋ гла́сꙋ .=



