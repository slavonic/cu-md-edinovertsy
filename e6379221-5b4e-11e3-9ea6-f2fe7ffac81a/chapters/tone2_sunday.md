В=ъ сꙋбо́тꙋ ве́черъ . на ма́лѣй вече́рни . нача́ло ѡ҆бы́чно , ꙗ҆́кᲂже
ᲂу҆ка́зано в̾ пе́рвᲂмъ гла́сѣ . на гдⷭ҇и вᲂзва́хъ , стⷯры вᲂскрⷭ҇ны . гла́съ ,
в҃ . =з=апѣ́въ : да ᲂу҆пᲂва́етъ і҆и҃ль на́ гдⷭ҇а . П=ервᲂвѣ́чнᲂмꙋ ѿ ѻ҆ц҃а
ро́ждьшꙋсѧ бж҃їю сло́вꙋ , вᲂпло́щшꙋсѧ ѿ дв҃ы мр҃і́и , прїиди́те пᲂклᲂни́мсѧ ,
распѧ́тїе бо претерпѣ́въ , и҆ пᲂгребе́нїю предаде́сѧ , ꙗ҆́кѡ са́мъ вᲂсхᲂтѣ̀ ,
и҆ вᲂскр҃съ и҆з̾ ме́ртвыхъ , спасе́ мѧ блꙋдѧ́щаго чл҃ка . =двⷤа . Х=рⷭ҇то́съ
сп҃съ на́шъ пригво́ждьсѧ на крⷭ҇тѣ̀ , є҆́же на ны̀ рꙋкᲂписа́нїе растерза̀ , и҆
сме́рти держа́вꙋ ᲂу҆праздни́лъ є҆́сть , пᲂклᲂнѧ́емсѧ тридне́внᲂмꙋ є҆гѡ̀
вᲂста́нїю . ~Со а҆рха́нг҃лы вᲂспᲂе́мъ хрⷭ҇то́во вᲂскрⷭ҇нїе , то́й бо є҆́сть
и҆зба́витель , и҆ сп҃съ дш҃а́мъ на́шимъ , в̾ сла́вѣ стра́шнѣй , и҆ крѣ́пцѣй
си́лѣ , па́ки грѧде́тъ сꙋди́ти ми́рꙋ , є҆го́же сᲂзда̀ . =сла́ва , и҆ ны́нѣ ,
боⷢ҇ . Ѽ= вели́каго тѝ та́инства , ви́дѧ чꙋде́съ прᲂпᲂвѣ́даю бжⷭ҇тво̀ .
є҆мманꙋ́илъ ᲂу҆́бѡ , є҆стества̀ две́рь ѿве́рзе ꙗ҆́кѡ чл҃къ , дв҃ства же
затво́ръ , неразве́рзе ꙗ҆́кѡ бг҃ъ , но та́кѡ и҆з̾ лᲂже́снъ про́йде , ꙗ҆́кᲂже
слꙋ́хᲂмъ вни́де , та́кѡ рᲂди́сѧ , ꙗ҆́кᲂже зача́тсѧ . без̾стра́стно вни́де , и҆
неи҆зрече́нно и҆зы́де , по гл҃ющемꙋ прᲂро́кꙋ , та́ бо две́рь затвᲂре́на є҆́сть ,
ю҆́же никто́же и҆́мать прᲂитѝ , но то́кмѡ є҆ди́нъ гдⷭ҇ь бг҃ъ і҆и҃левъ , и҆мѣ́ѧи
ве́лїю млⷭ҇ть .

=на стихо́внѣ , стⷯра . гла́съ , в҃ . В=ᲂскрⷭ҇нїе твᲂѐ хрⷭ҇тѐ сп҃се , всю̀
прᲂсвѣтѝ вселе́ннꙋю , и҆ призва̀ свᲂѐ сᲂзда́нїе , всеси́льне гдⷭ҇и сла́ва
тебѣ̀ .

=и҆́ны , стⷯры бцⷣы . гла́съ , в҃ . поⷣ . є҆=гда̀ ѿ́ дре́ва . =сти́хъ :
приведꙋ́тсѧ цр҃ю дв҃ы во слѣ́дъ є҆ѧ̀ ,꙳ и҆ и҆́скренѧѧ є҆ѧ̀ приведꙋ́тсѧ тебѣ̀ .
В=сѣ́мъ скᲂрбѧ́щимъ ра́дᲂсть , и҆ ѡ҆би́димымъ пред̾ста́тельница , и҆ а҆́лчꙋщимъ
пита́тельница , стра́ннымъ ᲂу҆тѣше́нїе , и҆ ѡ҆бꙋрева́емымъ приста́нище .
бᲂлѧ́щимъ пᲂсѣти́тельница , ѡ҆ѕло́бленымъ пᲂкро́въ и҆ застꙋпле́нїе , и҆ же́злъ
слѣпы́мъ , мт҃и бг҃а вы́шнѧгѡ ты̀ є҆сѝ пречⷭ҇таѧ , пᲂтщи́сѧ мо́лимсѧ ,
спасти́сѧ рабо́мъ тѝ .

=сти́хъ : слы́ши дщѝ и҆ ви́ждь ,꙳ и҆ приклᲂнѝ ᲂу҆́хо твᲂѐ . И҆́=но
прибѣ́жище мы̀ чл҃цы , къ твᲂрцꙋ̀ и҆ влⷣцѣ нестѧжа́хᲂмъ , ра́звѣ тебѐ
бг҃ᲂневѣ́сто . не ѿве́рзи на́съ ѿ твᲂегѡ̀ застꙋпле́нїѧ , нижѐ пᲂсрамѝ ,
любо́вїю прибѣга́ющихъ пред̾ста́тельствꙋ твᲂемꙋ̀ , мт҃и бг҃а вы́шнѧгѡ . сегѡ̀
ра́ди пᲂтщи́сѧ на́ пᲂмᲂщь , и҆ ѿ страсте́й на́съ спасѝ .

=сти́хъ : пᲂмѧнꙋ̀ и҆́мѧ твᲂѐ ,꙳ во всѧ́кᲂмъ ро́дѣ и҆ ро́дѣ . С=тра́хъ
мнᲂгᲂѡ҆бра́зныхъ и҆скꙋше́нїи , и҆ нꙋ́жныхъ бꙋ́ри , ны́нѣ мѧ̀ ѡ҆бꙋрѣва́ютъ . и҆
глꙋбина̀ пᲂтᲂплѧ́етъ мѧ ѿчаѧ́нїѧ . зима̀ прегрѣше́нїи мᲂи́хъ лю́тѣ мѧ
смꙋща́етъ , пред̾варѝ и҆ и҆зба́ви мѧ ѡ҆бꙋрева́емаго , є҆ди́на вѣ́рнымъ
тишино̀ . и҆ к̾ приста́нищꙋ вы́шнѧгѡ бжⷭ҇твенаго зва́нїѧ вᲂзведѝ .

=сла́ва , и҆ ны́нѣ , боⷢ҇ . З=а всѣ́хъ мо́лишисѧ бл҃га́ѧ , прибѣга́ющихъ
с̾ вѣ́рᲂю , в̾ держа́вныи тво́й пᲂкро́въ . и҆́но бо прибѣ́жище не и҆́мамы
грѣ́шнїи к̾ бг҃ꙋ , в̾ бѣда́хъ и҆ ско́рбѣхъ прⷭ҇нѡ и҆збавле́нїе ,
ѡ҆бремене́нїи грѣхѝ мно́гими . тѣ́мъ ти припа́даемъ мт҃и бг҃а вы́шнѧгѡ ,
и҆зба́ви ѿ всѧ́кагѡ ѡ҆бстᲂѧ́нїѧ рабы̀ свᲂѧ̀ .

=та́же , н=н҃ѣ ѿпꙋща́еши .= т=рⷭ҇то́е , и҆ по ѻ҆́ч҃е на́шъ .= трᲂпа́рь ,
вᲂскрⷭ҇нъ . є҆=ктенїѧ̀ ,= и҆ =ѿпꙋ́стъ .



=ВЪ СУБО́ТУ НА ВЕЛИ́ЦѢЙ ВЕЧЕ́РНИ=

=нача́ло твᲂри́мъ все́й вече́рнѣй слꙋ́жбѣ , ꙗ҆́кᲂже ᲂу҆ка́зано , въ а҃ мъ
гла́сѣ . на́ гдⷭ҇и вᲂзва́хъ , стⷯры вᲂскрⷭ҇ны . гла́съ , в҃ . твᲂре́нїе ,
і҆ѡа́нна дамаски́на . и҆ пᲂе́мъ , стихѡ́въ , і҃ . =з=апѣ́въ : и҆зведѝ
и҆з̾ темни́цы дш҃ꙋ мᲂю̀ ,꙳ и҆спᲂвѣ́датисѧ и҆́мени твᲂемꙋ̀ . П=ервᲂвѣ́чнᲂмꙋ
ѿ ѻ҆ц҃а ро́ждьшꙋсѧ бж҃їю сло́вꙋ , вᲂпло́щшꙋсѧ ѿ дв҃ы мр҃і́и , прїиди́те
пᲂклᲂни́мсѧ , распѧ́тїе бо претерпѣ́въ , и҆ пᲂгребе́нїю предаде́сѧ , ꙗ҆́кѡ
са́мъ вᲂсхᲂтѣ̀ , и҆ вᲂскр҃съ и҆з̾ ме́ртвыхъ , спасе́ мѧ блꙋдѧ́щаго челᲂвѣ́ка .

=менѐ ждꙋ́тъ пра́ведницы ,꙳ до́ндеже вᲂзда́си мнѣ̀ . Х=рⷭ҇то́съ сп҃съ на́шъ
пригво́ждьсѧ на крⷭ҇тѣ̀ , є҆́же на ны̀ рꙋкᲂписа́нїе растерза̀ , и҆ сме́рти
держа́вꙋ ᲂу҆праздни́лъ є҆́сть , пᲂкланѧ́емсѧ тридне́внᲂмꙋ є҆гѡ̀ вᲂста́нїю .

=и҆з̾ глꙋбины̀ вᲂзва́хъ к̾ тебѣ̀ гдⷭ҇и ,꙳ гдⷭ҇и ᲂу҆слы́ши гла́съ мо́й . С=о
а҆рха́нг҃лы вᲂспᲂе́мъ хрⷭ҇то́во вᲂскрⷭ҇нїе , то́й бо є҆́сть и҆зба́витель , и҆
сп҃съ дш҃а́мъ на́шимъ . во сла́вѣ стра́шнѣй , и҆ крѣ́пцѣй си́лѣ , па́ки
грѧде́тъ сꙋди́ти ми́рꙋ , є҆го́же сᲂзда̀ .

=и҆́ны , стⷯры . твᲂре́нїе а҆нато́лїѧ патрїа́рха цр҃ѧ гра́да . =з=апѣ́въ :
бꙋ́дѣтѣ ᲂу҆́ши твᲂѝ ,꙳ вне́млющѣ гла́съ мᲂли́твы мᲂеѧ̀ . Т=ебѐ
распе́ньшагᲂсѧ , и҆ пᲂгребе́на бы́вша , а҆́нг҃лъ прᲂпᲂвѣ́да влⷣкꙋ , и҆ гл҃аше
жена́мъ , прїиди́те и҆ ви́дите и҆дѣ́же лежа̀ гдⷭ҇ь , вᲂскр҃се бо ꙗ҆́кᲂже речѐ
ꙗ҆́кѡ всеси́ленъ . тѣ́мжетисѧ пᲂклᲂнѧ́емъ , є҆ди́нᲂмꙋ без̾сме́ртнᲂмꙋ ,
живᲂда́вче хрⷭ҇тѐ пᲂми́лꙋй на́съ .

=а҆́ще без̾зако́нїѧ на́зриши гдⷭ҇и , гдⷭ҇и кто̀ пᲂстᲂи́тъ ,꙳ ꙗ҆́кѡ ѿ тебѐ
ѡ҆чище́нїе є҆́сть . К=рⷭ҇то́мъ свᲂи́мъ ᲂу҆праздни́лъ є҆сѝ , є҆́же ѿ́ древа
клѧ́твꙋ . пᲂгребе́нїемъ же свᲂи́мъ ᲂу҆мертви́лъ є҆сѝ сме́рти держа́вꙋ .
вᲂста́нїемъ же свᲂи́мъ прᲂсвѣти́лъ є҆сѝ рѡ́дъ чл҃ческїи . сегѡ̀ ра́ди
вᲂпїе́мъ ти , бл҃гᲂда́телю хрⷭ҇тѐ бж҃е на́шъ сла́ва тебѣ̀ .

=и҆́мене ра́ди твᲂегѡ̀ пᲂтерпѣ́хъ тѧ̀ гдⷭ҇и , пᲂтерпѣ̀ дш҃а мᲂѧ̀ в̾ сло́во
твᲂѐ ,꙳ ᲂу҆пᲂва̀ дш҃а мᲂѧ̀ на́ гдⷭ҇а . Ѿ=верзо́шатисѧ гдⷭ҇и стра́хᲂмъ врата̀
сме́ртнаѧ , вра́тницы же а҆́дᲂвы , ви́дѣвше тѧ̀ ᲂу҆жасо́шасѧ . врата́ бо мѣ́днаѧ
сᲂтрѐ , и҆ вереѝ желѣ́зныѧ сᲂкрꙋшѝ , и҆ и҆зведе́ ны ѿ тмы̀ и҆ сѣ́ни
сме́ртныѧ , и҆ ᲂу҆́зы на́ша растерза̀ .

=ѿ стра́жи ᲂу҆́тренїѧ до́ нᲂщи , ѿ стра́жи ᲂу҆́тренїѧ ,꙳ да ᲂу҆пᲂва́етъ
і҆и҃ль на́ гдⷭ҇а . С=пасе́нꙋю пѣ́снь пᲂю́ще , и҆з̾ ᲂу҆́стъ вᲂз̾сыла́емъ ,
прїидѣ́те всѝ въ до́мъ гдⷭ҇нь , припа́даемъ гл҃юще , и҆́же на́ древѣ
распны́исѧ , и҆ и҆з̾ ме́ртвыхъ вᲂскр҃сы́и , сы́и в̾ нѣ́дрѣхъ ѻ҆́ч҃ихъ , ѡ҆чи́сти
грѣхѝ на́ша .

=та́же , в̾ =минѣ́и , стихѣ́ры , ст҃о́мꙋ . сла́ва , ст҃о́мꙋ , а҆́ще и҆́мать .
а҆́ще ли нѝ . сла́ва , и҆ нн҃ѣ , боⷢ҇ , гла́сꙋ . =и҆́ны стⷯры бцⷣѣ , пᲂе́мъ
и҆́хъ и҆дѣ́же нѣ́сть минѣ́и . твᲂре́нїе па́вла а҆мᲂре́йскагѡ . гла́съ , ѕ҃ .
=з=апѣ́въ : ꙗ҆́кѡ ѿ́ гдⷭ҇а млⷭ҇ть , и҆ мно́го ѿ негѡ̀ и҆зба́вленїе , и҆ то́й
и҆зба́витъ і҆и҃лѧ ,꙳ ѿ всѣ́хъ без̾зако́нїи є҆гѡ̀ . И҆́=же ненаде́жнымъ
ᲂу҆пᲂва́нїе и҆звѣ́стнᲂе , и҆ сᲂгрѣша́ющимъ спасе́нїе , мр҃і́е всепѣ́таѧ чⷭ҇таѧ
бцⷣе , прїимѝ мᲂле́нїе мᲂѐ сїѐ , и҆ и҆спрᲂси́ ми раз рѣше́нїе всѣ́мъ ,
и҆́же сᲂгрѣши́хъ в̾ житїѝ , мт҃рьними сѝ мл҃твами , и҆ спасѝ ѿ бѣ́дъ , и҆
бꙋ́дꙋщагѡ сꙋда̀ влⷣчце , вели́кїѧ ра́ди твᲂеѧ̀ млⷭ҇ти .

=хвали́те гдⷭ҇а всѝ ꙗ҆зы́цы ,꙳ пᲂхвали́те є҆гѡ̀ всѝ лю́дїє . Л=ꙋка́во
вре́мѧ живᲂта̀ мᲂегѡ̀ , лꙋка́во и҆ и҆спо́лнь всѧ́кїѧ ѕло́бы , сатанѣ̀ лꙋка́вᲂмꙋ
лю́тѣ мѧ смꙋща́ющꙋ . ты́ мѧ бг҃ᲂрᲂди́тельнице и҆зба́ви тᲂго̀ па́кᲂсти . ты́ мѧ
ѿ ᲂу҆́стъ ѻ҆́нᲂгѡ и҆сто́ргни прест҃а́ѧ , на тѧ́ бо всѐ вᲂзлᲂжи́хъ ча́ѧнїе
мᲂѐ , спаси́ мѧ твᲂи́ми бо́дрыми мл҃твами .

=ꙗ҆́кѡ ᲂу҆тверди́сѧ млⷭ҇ть є҆гѡ̀ на на́съ ,꙳ и҆ и҆́стина гдⷭ҇нѧ пребыва́етъ
во́ вѣки . Р=а́дꙋисѧ непᲂсты́днаѧ пред̾ста́тельнице . ра́дꙋисѧ пребл҃га́ѧ бцⷣе .
ра́дꙋисѧ ѡ҆чисти́лище ми́рꙋ . ра́дꙋисѧ ра́дᲂсте скᲂрбѧ́щимъ , и҆ приста́нище
ѡ҆бꙋрева́емымъ . ра́дꙋисѧ ꙗ҆́же всѣ́мъ пᲂмᲂга́ющаѧ сꙋ́щимъ в̾ нꙋ́ждахъ . ты̀
ᲂу҆́бѡ сᲂхранѝ и҆ менѐ дв҃це , и҆ всѣ́хъ и҆зба́ви ско́рбныхъ всенепᲂро́чнаѧ
влⷣчце .

=сла́ва , и҆ ны́нѣ , боⷢ҇ . гла́съ , в҃ . П=ре́йде сѣ́нь зако́ннаѧ ,
бл҃гᲂда́ти прише́дши , ꙗ҆́кᲂже бо кꙋпина̀ не с̾гара́ше , распала́ющисѧ . та́кѡ
и҆ дв҃аѧ рᲂдила̀ є҆́сть , и҆ дв҃ᲂю пребы́сть . в̾мѣ́стѡ стᲂлпа̀ ѻ҆́гненнагѡ ,
пра́веднᲂе вᲂзсїѧ̀ сл҃нце . в̾мѣ́стѡ мѡѷсе́ѧ хрⷭ҇то́съ , во спасе́нїе дш҃а́мъ
на́шимъ .

=та́же , в=ы́хᲂдъ съ кади́лᲂмъ .= и҆ с=вѣ́те ти́хїи . ~прᲂки́менъ , дню̀ ,
=и҆ =є҆ктенїѧ̀ .

=на стихо́внѣ , стⷯра . гла́съ , в҃ . В=ᲂскрⷭ҇нїе твᲂѐ хрⷭ҇тѐ сп҃се , всю̀
прᲂсвѣтѝ вселе́ннꙋю , и҆ призва̀ свᲂѐ сᲂзда́нїе , всеси́льне гдⷭ҇и сла́ва
тебѣ̀ .

=и҆́ны , стⷯры . по а҆лфави́тꙋ . сти́хъ : гдⷭ҇ь вᲂцр҃и́сѧ ,꙳ в̾ лѣ́пᲂтꙋсѧ
ѡ҆блечѐ . Д=ре́вᲂмъ сп҃се ᲂу҆праздни́лъ є҆сѝ , ю҆́же ѿ́ древа клѧ́твꙋ ,
держа́вꙋ сме́рти , пᲂгребе́нїемъ твᲂи́мъ ᲂу҆мертви́лъ є҆сѝ , прᲂсвѣти́лъ же
є҆сѝ ро́дъ на́шъ вᲂста́нїемъ свᲂи́мъ . тѣ́мже вᲂпїе́мъ ти , жизнᲂда́вче
хрⷭ҇тѐ бж҃е на́шъ сла́ва тебѣ̀ .

=сти́хъ : и҆́бо ᲂу҆твердѝ вселе́ннꙋю ,꙳ ꙗ҆́же не пᲂдви́житсѧ . Н=а крⷭ҇тѣ̀
ꙗ҆ви́сѧ хрⷭ҇тѐ пригвᲂжда́емъ , и҆змѣни́лъ є҆сѝ дᲂбро́тꙋ зда́нїемъ . и҆
без̾челᲂвѣ́чїе ᲂу҆́бѡ во́ини пᲂказꙋ́юще , кᲂпїе́мъ ре́бра твᲂѧ̀ прᲂбᲂдо́ша ,
є҆вре́и же печатлѣ́ти гро́ба твᲂегѡ̀ прᲂси́ша , твᲂеѧ̀ вла́сти невѣ́дꙋще . но
за бесчи́сленнᲂе млрⷭ҇дїе твᲂѐ , прїѧ́лъ є҆сѝ пᲂгребе́нїе , и҆ тридне́внѡ
вᲂскр҃съ , гдⷭ҇и сла́ва тебѣ̀ .

=сти́хъ : до́мꙋ твᲂемꙋ̀ пᲂдᲂба́етъ ,꙳ ст҃ы́ни гдⷭ҇и в̾ дᲂлгᲂтꙋ̀ дні́й .
Ж=ивᲂда́вче хрⷭ҇тѐ , во́льнꙋю стра́сть пᲂд̾ѧ́тъ ме́ртвыхъ ра́ди . во а҆́дъ же
сᲂше́дъ ꙗ҆́кѡ си́ленъ , и҆́же та́мѡ прише́ствїѧ ча́ющихъ твᲂегѡ̀ , и҆схити́лъ
є҆сѝ ꙗ҆́кѡ ѿ звѣ́рѧ держа́вна , в̾мѣ́сто а҆́да ра́й жи́ти дарᲂва́лъ є҆сѝ .
тѣ́мже и҆ на́мъ сла́вѧщимъ тридне́внᲂе твᲂѐ вᲂста́нїе , да́рꙋй ѡ҆чище́нїе
грѣхѡ́въ , и҆ ве́лїю млⷭ҇ть .

=сла́ва . с=амᲂгла́снꙋ стⷯрꙋ , ст҃о́мꙋ , ~а҆́ще и҆́мать . и҆ ны́нѣ , боⷢ҇ ,
прѧ́мѡ гла́сꙋ , стⷯры , дᲂгма́тикъ пᲂслѣ́днїи . ~а҆́ще ли не и҆́мать :
=сла́ва , и҆ нн҃ѣ , боⷢ҇ . Ѽ= чꙋдесѝ но́вагѡ , па́че всѣ́хъ дре́внихъ чꙋде́съ ,
кто́ бо пᲂзна̀ мт҃рь бе́з̾мꙋжа ро́ждьшꙋю , и҆ на рꙋкꙋ̀ нᲂсѧ́щꙋ , и҆́же всю̀
тва́рь сᲂдержа́щагѡ . бж҃їе є҆́сть сло́во ро́ждьшесѧ . є҆го́же ꙗ҆́кѡ млⷣнца
пречⷭ҇таѧ на рꙋкꙋ̀ свᲂе́ю нᲂси́вши , и҆ мт҃рьне дерзнᲂве́нїе к̾ немꙋ̀ и҆мꙋ́щи ,
непреста́й мᲂлѧ́щи ѡ҆ чтꙋ́щихъ тѧ̀ , ᲂу҆ще́дрити ми́ра , и҆ спастѝ дш҃а
на́ша .

=та́же , н=н҃ѣ ѿпꙋща́еши . ~трⷭ҇то́е , и҆ по ѻ҆́ч҃е на́шъ . =трᲂпа́рь ,
гла́съ , в҃ . є҆=гда̀ сни́де к̾ сме́рти . =сла́ва , и҆ нн҃ѣ , боⷢ҇ , п=и́санъ ,
на ᲂу҆́трени .= та́же , ѿ=пꙋ́стъ .

~Въ сꙋбо́тꙋ на па́вечерницѣ , нача́ло ѡ҆бы́чно , ꙗ҆́кᲂже ᲂу҆ка́зано ,
в̾ пе́рвᲂмъ гла́сѣ . К=ано́нъ , прест҃ѣ́й бцⷣѣ . гла́съ , в҃ . пѣ́снь , а҃ .
і҆рмо́съ . В=о глꙋбинѣ̀ пᲂтᲂпѝ дре́вле , фараѡни́тскаѧ всѧ̀ во́инства ,
преѡ҆рꙋже́нꙋ си́лꙋ . вᲂпло́щшеєсѧ сло́во , преспѣ́ющїѧ грѣхѝ пᲂтреби́ло
є҆́сть , пресла́вныи гдⷭ҇ь , ꙗ҆́кѡ прᲂсла́висѧ . =запѣ́въ : прест҃а́ѧ гжⷭ҇е бцⷣе
спасѝ на́съ . Ꙗ҆́=же всѣ́мъ пᲂслꙋ́шнаѧ в̾ ско́рби , и҆ в̾ печа́ли пᲂмᲂга́ющаѧ
бцⷣе бл҃га́ѧ , бл҃гᲂда́ть пᲂда́ждь пѣ́ти тѧ дерза́ющимъ влⷣчце , скᲂрбѧ́щихъ
ра́дᲂсте . ~Мнᲂгᲂбᲂга́тнꙋю бл҃гᲂда́ть стѧжа́вши влⷣчце , дерзнᲂве́ннᲂю сѝ
мл҃твᲂю , пресла́внѡ и҆зми́ мѧ ѿ напа́стей , ᲂу҆бо́гаго раба̀ твᲂегѡ̀ ,
скᲂрбѧ́щихъ ра́дᲂсте . =сла́ва . Ѿ= вра́гъ ви́димыхъ и҆ неви́димыхъ , и҆зба́ви
на́съ мо́лимсѧ к̾ тебѣ̀ прибѣга́ющихъ бцⷣе , и҆ разᲂрѝ всѧ́къ сᲂвѣ́тъ бᲂрю́щихъ
на́съ . =и҆ ны́нѣ . Ѿ=и҆мѝ пᲂнᲂше́нїе чл҃ческᲂе , и҆ клеветы̀ навѣ́тникъ
ѿ менѐ бцⷣе мᲂлю́ тѧ , да ᲂу҆се́рднѡ сла́влю гдⷭ҇а , є҆го́же пита́ла є҆сѝ .

=пѣ́снь , г҃ . і҆рмо́съ . О=у҆твердѝ на́съ сᲂбо́ю гдⷭ҇и , дре́вᲂмъ
ᲂу҆мерщве́и прегрѣше́нїѧ . и҆ стра́хъ тво́й всадѝ в̾ срⷣца̀ на́ша , ꙗ҆́кѡ
чл҃кᲂлю́бецъ . ~Врагѡ́мъ навѣ́ты разо́рши сꙋ́етныѧ , всепѣ́таѧ бцⷣе ,
не ѡ҆скꙋдѣ́й мл҃твами сѝ , с̾набдѧ́щи на́съ вᲂсхвалѧ́ющихъ тѧ̀ . ~При́зри
чⷭ҇таѧ млⷭ҇тивнымъ си ѻ҆́кᲂмъ , и҆ и҆зба́ви мѧ всѧ́кᲂгѡ навѣ́та , ви́димыхъ и҆
неви́димыхъ вра́гъ , ѡ҆слѣпи́вши зѣ́ницы ѻ҆чесѐ и҆́хъ . =сла́ва . Ѕ=ло́е
напа́денїе врагѡ́въ ꙗ҆́кѡ ѻ҆́гнь палѧ́щеє , и҆́щꙋщихъ всегда̀ пᲂгꙋби́ти на́съ ,
дв҃о рᲂсо́ю мл҃твъ твᲂи́хъ ᲂу҆гасѝ . =и҆ ны́нѣ . Н=е ᲂу҆сы́пнаѧ лампа́до ,
зарѐ прⷭ҇нᲂсїѧ́тельнаѧ , но́щїю мѧ скᲂрбе́й ѡ҆держи́ма , прᲂсвѣтѝ мл҃твами
сѝ , ро́ждьшаѧ сл҃нце сла́вѣ хрⷭ҇та̀ .

=пѣ́снь , д҃ . і҆рмо́съ . О=у҆слы́шахъ гдⷭ҇и гла́съ тво́й и҆́же речѐ ,
гла́съ вᲂпїю́щагѡ въ пꙋсты́ни , ꙗ҆́кѡ вᲂз̾грѣмѣ̀ над̾ вᲂда́ми мно́гими ,
твᲂемꙋ̀ свидѣ́тельствꙋѧ сн҃ꙋ . ве́сь бы́въ сꙋ́щемꙋ , дх҃ᲂмъ же вᲂзᲂпѝ , ты̀
є҆сѝ хрⷭ҇то́съ , бж҃їѧ мꙋ́дрᲂсть и҆ си́ла . ~Спасе́нїѧ тѧ мо́стъ , и҆ мл҃твꙋ
не ᲂу҆сы́пнꙋ , застꙋпле́нїе тве́рдо мо́лимъ , ᲂу҆милᲂсе́рдисѧ , и҆ ви́ждь на́шꙋ
нестерпи́мꙋю печа́ль , бᲂлѣ́зни , ско́рби , стра́сти , и҆ бл҃гᲂпремѣ́ннѡ пᲂсѣтѝ
мт҃и бж҃їѧ , ра́дᲂсть ско́рꙋ пᲂдаю́щи . ~Не неприча́стни є҆смы̀ влⷣчце твᲂегѡ̀
застꙋпле́нїѧ скᲂрбѧ́щїи . тѣ́мже и҆ ны́нѣ на́мъ пᲂмᲂзѝ вско́рѣ , лю́тѣ
ѡ҆бꙋрева́емымъ рꙋ́кꙋ прᲂстира́ющи чⷭ҇таѧ , бꙋ́ди ми́лᲂстива бᲂлѣ́знемъ на́шимъ
мт҃и бж҃їѧ , ра́дᲂсть ско́рꙋ пᲂдаю́щи . =сла́ва . Н=е ᲂу҆пᲂва́ша влⷣчце на тѧ̀
без̾зако́ннꙋющїи , но ᲂу҆пᲂва́ша на ꙗ҆зы́къ велерѣ́чивъ , на ꙗ҆зы́къ
челᲂвѣ́чь , приснᲂзави́стно и҆злїѧ́вшїисѧ , непра́веднѡ прᲂлїѧ́ти кро́вь
и҆́скренѧгѡ рыка́юще . ты́ же чⷭ҇таѧ , че́люсти и҆́хъ сᲂкрꙋшѝ . =и҆ нн҃ѣ .
С=мирѝ влⷣчце , враго́мъ вᲂзнесе́нꙋю вы́ю велерѣ́чꙋющихъ , сᲂвѣ́ты и҆ нра́вы
и҆́хъ , и҆ срⷣца̀ пᲂꙋча́ющїѧсѧ ѕлы́мъ на мѧ̀ по всѧ̀ днѝ . крѣ́пᲂсть же и҆
пᲂбѣ́дꙋ пᲂда́ждь , призыва́ющимъ тѧ̀ мт҃и бж҃їѧ , ра́дᲂсть ско́рꙋ пᲂдаю́щи .

=пѣ́снь , є҃ . і҆рмо́съ . О=у҆́гль и҆са́їи прᲂѧвле́исѧ , сл҃нце
и҆з̾ дв҃ческїѧ ᲂу҆тро́бы вᲂз̾сїѧ̀ , во тмѣ̀ заблꙋ́ждьшимъ , бг҃ᲂразꙋ́мїѧ
прᲂсвѣще́нїе пᲂдава́ѧ . ~Мᲂли́твеница нело́жнаѧ , ᲂу҆пᲂва́нїе хрⷭ҇тїа́нѡмъ
ѡ҆бра́дᲂваннаѧ , прїимѝ мᲂльбы̀ на́ша , прилѣ́жнѡ призыва́ющихъ , и҆
мᲂлѧ́щихсѧ тебѣ̀ . ~И҆сто́чникъ тѧ̀ жи́зни сꙋ́щи чⷭ҇таѧ , без̾сме́ртїѧ
и҆стᲂча́ющꙋ во́ды , земленᲂро́днїи , разꙋмѣ́вше ᲂу҆блажа́емъ . =сла́ва .
В=ᲂѡрꙋжи́сѧ на ны̀ лꙋка́внѡ вра́гъ , ꙗ҆зы́кѡмъ ꙗ҆́кᲂже мече́мъ пᲂгꙋби́ти хᲂтѧ̀ .
но твᲂе́ю бг҃ᲂрᲂди́тельнице крѣ́пᲂстїю пред̾варѝ . =и҆ нн҃ѣ . П=ꙋчи́нꙋ чⷭ҇таѧ
застꙋпле́нїемъ , кто̀ и҆зᲂчте́тъ си́лы твᲂеѧ̀ , тѣ́мже на́съ сꙋ́щихъ в̾ нꙋ́жди
ско́рѡ пред̾варѝ .

=пѣ́снь , ѕ҃ . і҆рмо́съ . В=ъ бе́зднѣ грѣхо́внѣй ѡ҆держи́мъ , неи҆зслѣ́днꙋю
млрⷭ҇дїѧ твᲂегѡ̀ призыва́ю бе́зднꙋ , ѿ тлѝ бж҃е мѧ вᲂз̾ведѝ . ~Цѣлᲂмꙋ́дрїѧ
сꙋ́щи хᲂда́таица , призыва́ющимъ тѧ̀ ны́нѣ ꙗ҆ви́сѧ , и҆ ѿ всѧ́кихъ и҆зба́ви
напа́стей и҆ бѣ́дъ , бг҃ᲂневѣ́сто . ~Ѕлᲂдѣ́йства вра́жїѧ разᲂрѝ , и҆
клеветы̀ непра́ведныѧ ᲂу҆ста́ви , бл҃гᲂслᲂве́наѧ пречⷭ҇таѧ и҆збавлѧ́ющи
непᲂви́нныѧ ѿ ско́рби . =сла́ва . Л=ю́тыми грѣхѝ ѡ҆крꙋже́ни , и҆ напа́стными
бѣда́ми пᲂтᲂплѧ́ющесѧ , пᲂд̾ бжⷭ҇твеныи пᲂкро́въ тво́й прибѣга́емъ мт҃и хрⷭ҇та̀
бг҃а . =и҆ ны́нѣ . Н=еи҆скꙋсᲂмꙋ́жнѡ ро́ждьши гдⷭ҇а , ꙗ҆ви́сѧ по ржⷭ҇твѣ̀ па́ки
дв҃ствꙋющи . ѽ пресла́внᲂмꙋ чꙋ́дꙋ , и҆́же въ тебѣ̀ сᲂдѣ́ланнᲂмꙋ бг҃ᲂневѣ́сто .

~Гдⷭ҇и пᲂми́лꙋй ,= гⷤ . сла́ва , и҆ ны́нѣ . сѣда́ленъ , гла́съ , в҃ .
М=л҃твеница тепла̀ , кꙋ́пнѡ и҆ стѣна̀ не ѡ҆бᲂри́ма , ми́лᲂсти и҆сто́чниче ,
ми́рᲂви прибѣ́жище , прилѣ́жнѡ ти вᲂпїе́мъ бцⷣе влⷣчце , пред̾варѝ ѿ бѣ́дъ
и҆зба́вити на́съ , є҆ди́на вско́рѣ застꙋпа́ющи .

=пѣ́снь , з҃ . і҆рмо́съ .= ~Да пресла́внᲂе ржⷭ҇тво́ ти хрⷭ҇тѐ , є҆́же ѿ дв҃ы
прᲂѡбрази́ша ꙗ҆́вѣ , не ѡ҆пали́мыѧ в̾ пещѝ дѣ́ти сᲂхрани́лъ є҆сѝ , пѣ́сньми
пᲂю́ща , ѻ҆ц҃ъ на́шихъ бж҃е бл҃гᲂслᲂве́нъ є҆сѝ . =Ѽ= бл҃гᲂꙋтро́бїю ти
дв҃о чⷭ҇таѧ , рѣши́ши бо без̾мѣ́рныѧ печа́ли и҆ напа́сти , призыва́ющимъ
въ нꙋ́жди и҆ ѡ҆бстᲂѧ́нїи . тѣ́мже и҆ нн҃ѣ пᲂмᲂзѝ бл҃гᲂслᲂве́наѧ , и҆́же тѧ̀
вᲂсхвалѧ́ющимъ . ~Пᲂкажѝ ско́рᲂе си застꙋпле́нїе , пᲂкажѝ ꙗ҆́кѡ мо́жеши ꙗ҆́кѡ
мт҃и бг҃ꙋ , призыва́емъ ѿ́ сердца со слеза́ми припа́дающе , ско́рбь ᲂу҆крᲂтѝ и҆
бᲂлѣ́знь , рабо́въ твᲂи́мъ вско́рѣ . =сла́ва . О=у҆ста̀ чл҃кᲂмъ ꙗ҆́кѡ львѡ́мъ
лю́тымъ , гро́ба тѧжча́йше ѿверзо́шасѧ го́рькѡ пᲂглᲂти́ти мѧ . но ты̀ бцⷣе
ꙗ҆ви́сѧ наде́жа ненадѣ́ющимсѧ , и҆ низ̾лᲂжѝ крѣ́пᲂсть и҆́хъ блгⷭ҇ве́наѧ . =и҆
ны́нѣ . Д=а ᲂу҆́зрѧтъ вразѝ и҆ пᲂстыдѧ́тсѧ , да разꙋмѣ́ютъ и҆ ви́дѧтъ твᲂю̀
є҆́же по на́съ , сᲂпрᲂти́въ бᲂрю́щꙋю си́лꙋ , и҆ в̾ про́пасть преи҆спо́днюю
низ̾лᲂжѝ и҆́хъ бл҃гᲂслᲂве́наѧ наде́жде ненадѣ́ющимсѧ .

=пѣ́снь , и҃ . і҆рмо́съ .= ~Пе́щь ѻ҆́гненна и҆нᲂгда̀ в̾ вавилѡ́нѣ , дѣ́йство
раздѣлѧ́ше , бж҃їимъ велѣ́нїемъ халдѣ́и ѡ҆палѧ́ющи , вѣ́рныѧ же прᲂхлажда́ющи
пᲂю́ща , бл҃гᲂслᲂви́те всѧ̀ дѣ́ла гдⷭ҇нѧ гдⷭ҇а . ~Прибѣ́жище на́ше и҆ ми́рꙋ
ра́дᲂванїе бг҃ᲂрᲂди́тельнице , ᲂу҆милᲂсе́рдитисѧ пᲂтщи́сѧ ѡ҆скᲂрбле́нымъ ,
спѣ́шнѡ бл҃гᲂда́ть твᲂю̀ пᲂда́ждь на́мъ , и҆ застꙋпѝ бл҃га́ѧ свᲂѧ̀ рабы̀ .
~Сᲂвѣ́тъ сꙋ́етенъ сᲂвѣща́ша лю́тѣ на ны̀ , без̾бо́жныхъ со́нмища , ꙗ҆́кᲂже
пре́жде а҆хитᲂфе́лъ . но вᲂпїе́мъ , твᲂи́ми мл҃твами сі́и разᲂрѝ , низ̾ло́жши
си́хъ крѣ́пᲂсть бцⷣе . =сла́ва . И҆́=же призыва́ющихъ тѧ бцⷣе ѿ дш҃и нело́жно ,
во всѧ́кᲂй ско́рби , и҆ в̾ бᲂлѣ́знехъ разли́чныхъ и҆ бѣда́хъ лю́тыхъ , спѣ́шнѡ
ᲂу҆слы́ши влⷣчце , си́хъ и҆збавлѧ́ющи при́снѡ мл҃твами сѝ . =и҆ нн҃ѣ . Д=а
и҆́мѧ твᲂѐ бцⷣе на землѝ славᲂсло́витсѧ , и҆́же и҆з̾ тебѐ вᲂсїѧ́въ ,
грѣ́шникѡмъ держа́внꙋю наде́жꙋ , и҆ стѣ́нꙋ тѧ дарᲂва̀ , тᲂбо́ю бо всѧ́кѡ
дыха́нїе к̾ бг҃ꙋ притека́етъ .

=пѣ́снь , ѳ҃ . і҆рмо́съ . Н=едᲂꙋмѣ́етъ всѧ́къ ꙗ҆зы́къ хвали́ти тѧ дᲂсто́йнѡ ,
низꙋмѣ́етъ же ᲂу҆́мъ преми́рныи пѣ́ти тѧ бцⷣе . всѧ́ бо бл҃га́ѧ сꙋ́щи вѣ́рꙋ
прїимѝ , и҆́бо любо́вь вѣ́си бж҃їю на́шꙋ . ты́ бо хрⷭ҇тїа́нѡмъ є҆сѝ
застꙋ́пнице тѧ велича́емъ . ~Да загради́тсѧ всѧ́къ ꙗ҆зы́къ , лꙋка́вымъ
пᲂꙋча́ѧисѧ , да мᲂлча́тъ ᲂу҆стны̀ льсти́выѧ , и҆ ᲂу҆ста̀ непра́веднѡ глаго́лющаѧ
непра́веднагѡ без̾зако́нїе , гᲂрды́нею и҆ за́вистїю враже́бнᲂю вкꙋ́пѣ , бцⷣы
мл҃твᲂю , и҆ ст҃ы́хъ хрⷭ҇то́выхъ . ~И҆́же въ мл҃твахъ бо́дрꙋю чⷭ҇тꙋю бцⷣꙋ ,
призыва́емъ всѝ , бᲂлѣ́знїю и҆ ско́рбїю ѡ҆держи́мїи , в̾зыва́юще , влⷣчце
чи́стаѧ ско́рѡ и҆зба́ви ѿ ѡ҆держа́щихъ бᲂлѣ́зней рабы̀ твᲂѧ̀ прⷭ҇нѡ , ꙗ҆́кѡ
по́ бз҃ѣ застꙋ́пницы и҆ны́ѧ не и҆́мамы . =сла́ва . Ѿ=ча́ѧвшимсѧ ве́лїе
прибѣ́жище , ѡ҆бꙋрева́емымъ ти́хᲂе приста́нище ты̀ є҆сѝ бцⷣе . тѣ́мже и҆ мы̀
притека́емъ бл҃гᲂдарѧ́ще , да непᲂстыди́мсѧ мт҃и и҆́стиннагѡ живᲂта̀ ,
да бл҃гᲂдарѧ́ще ᲂу҆се́рдно тѧ̀ велича́емъ . =и҆ нн҃ѣ . П=рїимѝ ѻ҆трᲂкᲂви́це
пречⷭ҇таѧ , бжⷭ҇твенꙋю пѣ́снь , вᲂздава́ющи блгⷣть на тѧ̀ надѣ́ющимсѧ , и҆ ми́ръ
и҆спрᲂсѝ цр҃квамъ прⷭ҇нѡ пᲂсла́ти , и҆ держа́ве на́шей ѡ҆дᲂлѣ́нїѧ и҆
пᲂбѣ́ды , да хрⷭ҇тїа́нскїи всѧ́къ ꙗ҆зы́къ тѧ велича́етъ .

=та́же , д=ᲂсто́йно є҆́сть . ~трⷭ҇то́е , и҆ по ѻ҆́ч҃е на́шъ , ~кᲂнда́къ ,
гла́сꙋ . ~гдⷭ҇и пᲂми́лꙋй , м҃ . ~про́чеє , ѡ҆бы́чно . =та́же , ѿ=пꙋ́стъ . =и҆
п=рᲂще́нїе .

В=ъ нлⷣю , пᲂлꙋ́нᲂщница , вᲂскрⷭ҇на . нача́ло ѡ҆бы́чно , ꙗ҆́кᲂже ᲂу҆ка́зано ,
в̾ пе́рвᲂмъ гла́сѣ . =К=ано́нъ , ст҃ѣ́й и҆ живᲂнача́льнѣй трⷪ҇цы . є҆мꙋ́же
краегране́сїе . трⷪ҇цы пᲂю̀ бг҃ᲂнача́лїѧ че́сть , твᲂре́нїе митрᲂфа́нᲂво .
гла́съ , в҃ . пѣ́снь , а҃ . і҆рмо́съ . В=о глꙋбинѣ̀ пᲂтᲂпѝ дре́вле ,
фараѡни́тскаѧ всѧ̀ во́инства , преѡ҆рꙋже́нꙋ си́лꙋ . вᲂпло́щшеєсѧ сло́во ,
преспѣ́ющїѧ грѣхѝ пᲂтреби́ло є҆́сть , пресла́вныи гдⷭ҇ь , ꙗ҆́кѡ прᲂсла́висѧ .
=запѣ́въ : прест҃а́ѧ трⷪ҇це бж҃е на́шъ сла́ва тебѣ̀ . Т=ро́ичнᲂе
є҆динᲂнача́льнᲂе є҆стество̀ бжⷭ҇тва̀ , пѣ́снено вᲂспᲂе́мъ гл҃юще , ми́лᲂсти
пꙋчи́нꙋ неи҆зчерпа́емꙋю , сꙋ́щественꙋю ꙗ҆́кѡ и҆мꙋ́щи , тебѣ̀ кла́нѧющихсѧ
ᲂу҆ще́дри и҆ спасѝ , ꙗ҆́кѡ чл҃кᲂлю́бецъ . ~И҆́же и҆сто́чникъ и҆ ко́рень , ѻ҆ц҃ъ
сы́и вино́венъ , и҆́же в̾ сн҃ѣ и҆ ст҃ѣ́мъ свᲂе́мъ дꙋ́сѣ , съ є҆сте́ственаго
бжⷭ҇тва̀ , трисл҃нечныи срⷣцꙋ мᲂемꙋ̀ и҆стᲂчѝ свѣ́тъ . и҆ прича́стїемъ
ѡ҆сїѧ́й , бг҃ᲂдѣ́йственымъ сїѧ́нїемъ . =сла́ва . Т=рисїѧ́ннаѧ є҆ди́нице
бг҃ᲂнача́льнаѧ , ве́сь разᲂрѝ грѣхѡ́въ мᲂи́хъ и҆ страсте́й мра́къ , свѣ́тлыми
зарѧ́ми твᲂи́ми , и҆ сла́дкими причаще́нїи , и҆ сᲂтвᲂри́ мѧ твᲂеѧ̀
неприкᲂснᲂве́нныѧ сла́вы , цр҃кᲂвь и҆ сѣ́нь ѡ҆дш҃евле́нꙋю . =и҆ ны́нѣ . Т=о́къ
дре́внїи є҆стества̀ на́шегѡ , пᲂстрада́вшїи непᲂдо́бнѡ , и҆ к̾ тлѝ
пᲂпо́лзшїисѧ пречⷭ҇таѧ , вᲂпло́щьсѧ и҆з̾ ᲂу҆тро́бы твᲂеѧ̀ бг҃ъ сло́во ,
чл҃кᲂлюбе́знѡ вᲂсїѧ̀ , и҆ бг҃ᲂнача́лїю трисвѣ́тлᲂмꙋ на́съ та́йнѡ наꙋчѝ .

=пѣ́снь , г҃ . і҆рмо́съ . Н=а ка́мени мѧ вѣ́ры ᲂу҆твердѝ , раз̾ширѝ ᲂу҆ста̀
мᲂѧ̀ на врагѝ мᲂѧ̀ . вᲂз̾весели́бᲂсѧ дх҃ъ мо́й вᲂспѣва́ти , нѣ́сть
ст҃а ꙗ҆́кᲂже бг҃ъ на́шъ , и҆ нѣ́сть пра́ведна па́че тебѐ гдⷭ҇и . ~Ра́венствᲂмъ
є҆стества̀ бг҃ᲂнача́лїе , є҆динᲂчⷭ҇тно́е сла́влю тѧ̀ ли́цы , живо́тъ бо
ѿ живᲂта̀ ты̀ прᲂизше́дши , без̾ тлѝ є҆ди́нъ сы́и бг҃ъ на́шъ . и҆ нѣ́сть
ст҃а па́че тебѐ гдⷭ҇и . ~Ты̀ чи́ны невеще́ственыѧ нбⷭ҇ныѧ сᲂста́вилъ є҆сѝ ,
ꙗ҆́кѡ зерца́ла твᲂеѧ̀ дᲂбро́ты трⷪ҇це , нераздѣ́льнᲂе є҆динᲂнача́лїе , пѣ́ти
непреста́ннѡ тебѣ̀ . но и҆ нн҃ѣ на́шꙋ ѿ бре́нныхъ ᲂу҆́стъ прїимѝ хвалꙋ̀ .
=сла́ва . О=у҆твердѝ на ка́мени вѣ́ры , и҆ раз̾ширѝ любвѐ твᲂеѧ̀ пꙋчи́нᲂю ,
срⷣце и҆ мы́сль твᲂи́хъ ра́бъ . є҆ди́нице трисл҃нечнаѧ . ты́ бо є҆сѝ бг҃ъ
на́шъ , на́нь же ᲂу҆пᲂва́юще непᲂсрамлѧ́емсѧ . =и҆ ны́нѣ . И҆́=же всѧ́къ пре́жде
сᲂста́въ ѡ҆сꙋ́ществᲂвавыи тва́ри , во ᲂу҆тро́бѣ тѝ ѡ҆сꙋ́ществᲂвасѧ
неи҆з̾чете́ннᲂю бл҃гᲂстїю бцⷣе , и҆ свѣ́тъ трисл҃нечныи всѣ́мъ вᲂсїѧ̀ ,
є҆ди́нᲂгѡ бжⷭ҇тва̀ и҆ гдⷭ҇ьства .

~Гдⷭ҇и пᲂми́лꙋй ,= гⷤ . сѣда́ленъ , гла́съ , в҃ . С=т҃а́ѧ трⷪ҇це пᲂми́лꙋй ,
и҆́хже сᲂзда̀ , и҆ и҆зба́ви ѻ҆гнѧ̀ и҆ всѧ́кᲂгѡ ѡ҆сꙋжде́нїѧ , ꙗ҆́кѡ всѧ̀ мо́жеши
ꙗ҆́кѡ ще́дръ бг҃ъ , и҆ мнᲂгᲂмлⷭ҇тивъ . тѣ́мже припа́даемъ тѝ зᲂвꙋ́ще ,
сᲂгрѣши́хᲂмъ прᲂстѝ чл҃кᲂлю́бче . =сла́ва , и҆ ны́нѣ , боⷢ҇ . И҆=спо́лньшесѧ
мно́гими ꙗ҆́звами рабѝ твᲂѝ , неви́димыми стрѣла́ми гꙋби́телѧ , и҆ на ѻ҆дрѣ̀
лежа́ще ѿчаѧ́нїѧ . влⷣчце зᲂве́мъ , непре́зри мᲂльбꙋ̀ на́шꙋ , и҆́же вѣ́рᲂю
притека́ющихъ тѝ .

=пѣ́снь , д҃ . і҆рмо́съ . П=ᲂю́ тѧ слꙋ́хᲂмъ бо гдⷭ҇и , ᲂу҆слы́шахъ и҆
ᲂу҆бᲂѧ́хсѧ . до мене́ бо прїи́де , менѐ и҆ща̀ заблꙋ́ждьшаго . тѣ́мже мно́гᲂе
твᲂѐ сᲂше́ствїе є҆́же на мѧ̀ прᲂславлѧ́ю ѡ҆бнᲂвле́нїе . ~Разꙋмѣ́ти тѧ̀
невᲂзмо́гꙋтъ чи́нᲂве невеще́ственїи а҆́нг҃льстїи , є҆ди́нице трⷪ҇це
без̾нача́льнаѧ , но ᲂу҆́бѡ мы̀ бре́ннымъ ꙗ҆зы́кѡмъ , твᲂю̀ сꙋ́щественꙋю
бла́гᲂсть вᲂспѣва́емъ со́ страхᲂмъ и҆ сла́вимъ . ~Сы́и вседержи́телю , зда́тель
тва́ри є҆стества̀ чл҃ческᲂй , всѐ мᲂѐ ви́диши нн҃ѣ немᲂже́нїе , ꙗ҆́кѡ
всеви́децъ . тѣ́мже ᲂу҆ще́дри раба̀ свᲂегѡ̀ , и҆ к̾ жи́зни лꙋ́чшей вᲂзведѝ .
=сла́ва . Є҆=ди́ницы нача́льныѧ , несмѣ́сна трѝ лица̀ вᲂспѣва́емъ , ꙗ҆́кѡ
сво́йствено и҆мꙋ́ща , и҆ раздѣ́льнѡ сᲂста́вы . но ᲂу҆́бѡ сᲂвᲂкꙋ́плена и҆
нераздѣ́льна , во́ свѣте и҆ сла́вѣ и҆ бжⷭ҇твѣ̀ . =и҆ ны́нѣ . Х=ра́мъ тѧ̀ чи́стъ
и҆ пречи́стъ прⷭ҇нѡ дв҃о бцⷣе , вседѣ́тель ѡ҆брѣ́те є҆ди́нꙋ ꙗ҆́вѣ ѿ́ вѣка ,
в̾ не́мже пᲂжи́въ , вᲂѡ҆бразѝ чл҃ческᲂе сꙋ́щество , ꙗ҆́кѡ чл҃кᲂлю́бецъ .

=пѣ́снь , є҃ . і҆рмо́съ . П=рᲂсвѣще́нїе во тмѣ̀ лежа́щимъ , и҆ спасе́нїе
ненача́емымъ хрⷭ҇тѐ сп҃се мо́й , к̾тебѣ̀ ᲂу҆́треннюю цр҃ю ми́рныи ,
прᲂсвѣти́ мѧ сїѧ́нїемъ си , и҆но́гѡ бо ра́звѣ тебѐ бг҃а незна́емъ . ~Ꙗ҆́кѡ
всѧ́чески на всѧ̀ сꙋ́щїѧ твᲂегѡ̀ прᲂмышле́нїѧ , мирᲂда́рныѧ прᲂстира́ѧ лꙋчѝ
и҆ спасе́ныѧ , цр҃ю смире́нїѧ , сᲂблюди́ мѧ в̾ ми́рѣ твᲂе́мъ , ты́ бо є҆сѝ
живо́тъ , и҆ ми́ръ всѧ́ческᲂмꙋ . ~Мѡѷсе́ю в̾ кꙋпинѣ̀ ꙗ҆́кѡ ꙗ҆ви́сѧ ,
в̾ видѣ́нїи ѻ҆́гненѣ , а҆́нг҃лъ нарече́сѧ ѻ҆́ч҃еє сло́во , є҆́же к̾ на́мъ твᲂѐ
прᲂѧвлѧ́ѧ прише́ствїе , и҆́мже всѣ́мъ ꙗ҆́вѣ вᲂзвѣсти́лъ є҆сѝ , держа́вꙋ
бг҃ᲂнача́лїѧ є҆ди́наго трисᲂста́внꙋю . =сла́ва . И҆́=же є҆сте́ственꙋю
сᲂпрⷭ҇нᲂсꙋ́щнꙋю сла́вꙋ пред̾ло́жши , и҆ є҆динᲂнача́льнаѧ трⷪ҇це ст҃а́ѧ ,
вᲂспѣва́ющихъ тѧ̀ правᲂсла́внᲂю вѣ́рᲂю , твᲂеѧ̀ сла́вы ви́дѣти спᲂдо́би ,
без̾нача́льнꙋю и҆ є҆ди́нꙋ зарю̀ трисл҃нечнꙋю . =и҆ ны́нѣ . С=ᲂдержи́теленъ
по сꙋ́ществꙋ сы́и бг҃ъ сло́во , всѣ́мъ вѣко́мъ дв҃о мт҃и , во́ чревѣ твᲂе́мъ
ᲂу҆держа́сѧ неи҆зрече́ннѡ , чл҃ки призыва́ѧ къ сᲂвᲂкꙋпле́нїю є҆ди́нᲂгѡ
гдⷭ҇ьства .

=пѣ́снь , ѕ҃ . і҆рмо́съ . В=ъ бе́зднѣ грѣхо́внѣй ѡ҆держи́мъ , неи҆зслѣ́днꙋю
млрⷭ҇дїѧ твᲂегѡ̀ призыва́ю бе́зднꙋ , ѿ тлѝ бж҃е мѧ вᲂз̾ведѝ . ~Вᲂли́телю
млⷭ҇ти , пᲂми́лꙋй и҆́же в̾ тѧ̀ вѣ́рꙋющїѧ бж҃е трисл҃нечне , и҆ прегрѣше́нїи
и҆зба́ви , и҆ ѿ страсте́й и҆ бѣ́дъ спасѝ рабы̀ твᲂѧ̀ . =двⷤа .= =сла́ва .
Н=еи҆згл҃аннᲂю пꙋчи́нᲂю бл҃гᲂсти , не ѡ҆бмы́слимꙋю твᲂегѡ̀ сїѧ́нїѧ , и҆
трисїѧ́ннагѡ бжⷭ҇тва̀ свѣтᲂда́тельнꙋю свѣ́тлᲂсть да́рꙋй ми . =и҆ нн҃ѣ .
Н=еи҆згл҃анно дв҃о вы́шнїи , чл҃къ бы́въ и҆з̾ тебѐ , в̾ чл҃ка по всемꙋ̀
ѡ҆бо́лксѧ , и҆ свѣ́тᲂмъ трисл҃нечнымъ мѧ̀ ѡ҆зарѝ .

~Гдⷭ҇и пᲂми́лꙋй ,= гⷤ . сѣда́ленъ , гла́съ , в҃ . Х=рⷭ҇тѐ бж҃е є҆ди́не
пребл҃гі́и , и҆́же кро́вь свᲂю̀ на́съ ра́ди и҆злїѧ́выи , на крⷭ҇тѣ̀ пᲂвѣ́шенъ ,
сᲂвѣ́тᲂмъ ѻ҆ц҃а твᲂегѡ̀ и҆ дх҃а . сегѡ̀ ра́ди дерза́юще зᲂ­ве́мъ , пᲂми́лꙋй
ста́до свᲂѐ чл҃кᲂлю́бче . =сла́ва , и҆ ны́нѣ , боⷢ҇ . Д=в҃о чⷭ҇таѧ пᲂми́лꙋй
рабы̀ свᲂѧ̀ , и҆ и҆зба́ви ѻ҆гнѧ̀ и҆ всѧ́кїѧ мꙋ́ки , в̾ но́щи и҆ во́ дни
зᲂвꙋ́щихъ твᲂемꙋ̀ сн҃ꙋ пречⷭ҇таѧ , непре́зри ста́до свᲂѐ , мл҃твами хрⷭ҇тѐ
тебѐ ро́ждьшїѧ .

=пѣ́снь , з҃ . і҆рмо́съ . Ѡ҆= тѣ́лѣ зла́тѣ на́ пᲂли деи́рѣ слꙋжи́мѣмъ , трїѐ
ѻ҆́трᲂцы неради́ша ѡ҆ без̾бо́жнѣмъ велѣ́нїи , но пᲂсредѣ̀ пла́мени в̾ве́ржени ,
прᲂхлажда́еми пᲂѧ́хꙋ , блгⷭ҇ве́нъ бг҃ъ ѻ҆ц҃ъ на́шихъ . ~Оу҆ставлѧ́еши при́снѡ
а҆́нг҃льскаѧ во́инства к̾ непрелᲂже́нїю , є҆ди́не сы́и неи҆змѣ́нне и҆
трисᲂста́вныи гдⷭ҇и . пᲂкажѝ ᲂу҆́бѡ и҆ мᲂѐ срⷣце непрело́жнѡ всегда̀ ,
во є҆́же сла́вити тѧ̀ те́плѣ , и҆ вᲂспѣва́ти бл҃гᲂче́стнѡ . ~Ли́цы ᲂу҆́мнїи
невеще́ственыхъ сꙋ́ществъ , твᲂи́ми лꙋча́ми бж҃е , є҆динᲂвла́стне и҆
трисл҃нечне , ѡ҆зарѧ́еми быва́ютъ пᲂлᲂже́нїемъ втᲂрі́и свѣ́тᲂве . и҆́хже и҆
менѐ сїѧ́ньми и҆ прича́стїемъ пᲂкажѝ свѣ́тъ , ꙗ҆́кѡ свѣтᲂда́тель
трисїѧ́ненъ . =сла́ва . Т=рисвѣ́тлыми зарѧ́ми ѡ҆свѣща́ема трⷪ҇це прест҃а́ѧ ,
во є҆ди́нᲂй держа́вѣ , хранѝ свᲂѧ̀ пѣвцы̀ ѿ прᲂти́вныхъ напа́стей , да тѧ̀
непреста́ннѡ сла́вимъ , ѻ҆́ч҃е , и҆ сн҃е , и҆ прест҃ы́и д́ш҃е , во є҆ди́нᲂмъ
бжⷭ҇твѣ̀ .= и҆ нн҃ѣ . Н=аправлѧ́ѧ на́съ и҆ вᲂзвыша́ѧ къ небесе́мъ не ѡ҆скꙋ́днѡ ,
тебѐ лю́бѧщихъ , и҆́же за неи҆зрече́ннᲂе чл҃кᲂлю́бїе , бы́въ чл҃къ
во ᲂу҆тро́бѣ дв҃ыѧ , и҆ ѡ҆бᲂжи́въ чл҃ка , и҆ на прⷭ҇то́лѣ сла́вы со ѻ҆ц҃е́мъ
спᲂсадѝ .

=пѣ́снь , и҃ . і҆рмо́съ . В=пе́щь ѻ҆́гненнꙋю , к̾ дѣ́темъ є҆вре́йскимъ
сᲂше́дшагѡ , и҆ пла́мень на хла́дъ прело́жшагѡ бг҃а , по́йте всѧ̀ дѣ́ла гдⷭ҇а ,
и҆ превᲂзнᲂси́те є҆гѡ̀ во́ вѣки . ~Непристꙋ́пнаѧ трⷪ҇це , сᲂприснᲂсꙋ́щнаѧ ,
сᲂбез̾нача́льнаѧ , бг҃ᲂнача́льнаѧ , неи҆змѣ́ннаѧ во всѣ́хъ , крᲂмѣ̀
свѣтᲂно́сныхъ сво́йствъ , ве́сь лꙋка́выи ᲂу҆празднѝ сᲂпᲂста́тныхъ сᲂвѣ́тъ , и҆
смꙋще́нїѧ бѣсо́въ , невре́дна твᲂрѧ́ мѧ при́снѡ , гдⷭ҇и всѧ́ческимъ .
~Премꙋ́дрѡ и҆ всемо́щнѡ , неѡ҆пи́саннᲂе трисл҃нечнᲂе є҆динᲂнача́лїе
сᲂста́вльшеє ми́ръ , и҆ сᲂблюда́ющеє твᲂе́ю си́лᲂю в̾ чи́нъ сᲂверше́нъ ,
всели́сѧ в̾ мᲂѐ срⷣце , пѣ́ти и҆ сла́вити тѧ̀ немо́лчнѡ , с̾ ли́ки
а҆́нг҃льскими во всѧ̀ вѣ́ки . =сла́ва . П=ремꙋ́дрᲂсти ѻ҆́ч҃аѧ непᲂстижи́ме ,
неи҆зрече́нне бж҃їи сло́ве , непрело́жнᲂе твᲂѐ , и҆ бжⷭ҇твенᲂе є҆стество̀
неи҆змѣни́въ , є҆стество̀ чл҃ческо млⷭ҇тивно вᲂспрїѧ́лъ є҆сѝ , и҆
є҆ди́нственꙋю трⷪ҇цꙋ честѝ всѣ́хъ наꙋчи́лъ є҆сѝ , ꙗ҆́кѡ гдⷭ҇ᲂнача́льнꙋю
во всѧ̀ вѣ́ки . =и҆ ны́нѣ . П=ра́вᲂсти мꙋ́дрᲂсть ꙗ҆́же всѣ́хъ направлѧ́ющаѧ ,
вᲂзлюбѝ по дᲂстᲂѧ́нїю , тѧ̀ всечⷭ҇тꙋю дв҃ꙋ и҆ свѣтᲂно́снꙋю , и҆ несказа́ннѡ
пречⷭ҇таѧ в̾тѧ̀ всели́сѧ . ю҆́же пѣснᲂсло́вѧще , пᲂе́мъ зᲂвꙋ́ще , бл҃гᲂслᲂви́те
всѧ̀ дѣ́ла гдⷭ҇нѧ , гдⷭ҇а по́йте и҆ превᲂзнᲂси́те є҆гѡ̀ во́ вѣки .

=пѣ́снь , ѳ҃ . і҆рмо́съ . Ꙗ҆́=же пре́жде сл҃нца , свѣти́льника бг҃а
вᲂз̾сїѧ́вша , пло́тїю к̾ на́мъ прише́дша и҆з̾ бᲂкꙋ̀ дв҃чꙋ , неи҆зрече́ннѡ
вᲂчл҃чьшасѧ , бл҃гᲂслᲂве́ннаѧ чⷭ҇таѧ , тѧ̀ бцⷣе велича́емъ . =Ѿ= свѣ́та
без̾нача́льна , сᲂбез̾нача́ленъ сн҃ъ свѣ́тъ прᲂсїѧ̀ , и҆ со є҆сте́ственыи
свѣ́тъ дх҃ъ и҆зы́де , не и҆з̾гл҃анно бг҃ᲂлѣ́пно . нетлѣ́ннꙋ ржⷭ҇твꙋ̀
ᲂу҆вѣрѧ́еми , в̾кꙋ́пѣ же и҆ неи҆зрече́ннᲂмꙋ и҆схᲂжде́нїю . ~Вᲂсїѧ́й
в̾ сердца́хъ , трисл҃нечнᲂе бжⷭ҇тво̀ , вᲂспѣва́ющихъ тѧ̀ , трисїѧ́ннымъ
свѣ́тᲂмъ тѝ . и҆ да́ждь ра́зꙋмъ є҆́же во всѣ́хъ разꙋмѣ́ти , и҆ зрѣ́ти твᲂѐ
хᲂтѣ́нїе бл҃го́е и҆ сᲂверше́нᲂе , и҆ велича́ти и҆ сла́вити тѧ̀ . =сла́ва .
Н=еи҆сче́тенъ є҆стество́мъ сы́и , ꙗ҆́кѡ бг҃ъ , неи҆сче́тнꙋю пꙋчи́нꙋ щедро́тъ
ꙗ҆́кѡ и҆мѣ́ѧ , ᲂу҆щедрѧ́ѧ трⷪ҇це пре́же , та́кѡ и҆ ны́нѣ ᲂу҆ще́дри рабы̀ свᲂѧ̀ ,
и҆ ѿ прегрѣше́нїи и҆зба́ви , и҆ напа́стей и҆ бѣ́дъ . =и҆ ны́нѣ . С=паси́ мѧ
бж҃е мо́й , ѿ всѧ́кᲂгѡ и҆скꙋше́нїѧ и҆ ѡ҆ѕлᲂбле́нїѧ , и҆́же в̾ трїе́хъ
ли́цѣхъ вᲂспѣва́емыи , несказа́нно є҆ди́нственѣ бг҃ъ и҆ всеси́льныи , и҆ твᲂѐ
ста́до сᲂхранѝ бцⷣы мл҃твами .

=пᲂсе́м̾ , п=рипѣ́вы , григо́рїѧ синаи́та . ~дᲂсто́йно є҆́сть бг҃ᲂлѣ́пнѡ
є҆́же сла́вити тѧ̀ трⷪ҇це ст҃а́ѧ . =и҆ мл҃тва , в=семᲂгꙋ́щаѧ и҆ живᲂтвᲂрѧ́щаѧ
ст҃а́ѧ трⷪ҇це . ~пи́сано , на пᲂслѣдѝ в̾ кни́зѣ се́й .

В=ъ нлⷣю на ᲂу҆́тренѣй слꙋ́жбѣ . нача́ло и҆ всѐ вᲂслѣ́дᲂванїе твᲂри́мъ ,
ꙗ҆́кᲂже ᲂу҆ка́зано въ а҃ мъ гла́сѣ . та́же , по є҆ѯа̀ ѱл҃мѣ́хъ . на бг҃ъ гдⷭ҇ь .
трᲂпа́рь , вᲂскрⷭ҇нъ . гла́съ , в҃ . Є҆=гда̀ сни́де к̾ сме́рти живᲂтѐ
без̾сме́ртныи , тᲂгда̀ а҆́да ᲂу҆мертви́лъ є҆сѝ блиста́нїемъ бжⷭ҇тва̀ .
є҆гда́же ᲂу҆ме́ршїѧ ѿ преи҆спо́днихъ вᲂскр҃сѝ , всѧ̀ си́лы нбⷭ҇ныѧ взыва́хꙋ
тѝ , жизнᲂда́вче хрⷭ҇тѐ бж҃е сла́ва тебѣ̀ . =двⷤа . сла́ва , ст҃о́мꙋ , и҆́=же
тᲂго̀ днѐ .= и҆ ны́нѣ , боⷢ҇ . п=о́ гласꙋ трᲂпарѧ̀ ст҃а́гѡ . =а҆́ще ли
не и҆́мать , то̀ гл҃емъ : сла́ва , и҆ нн҃ѣ , боⷢ҇ . В=сѧ̀ па́че смы́сла , всѧ̀
пресла́внаѧ твᲂѧ̀ бцⷣе та́инства , чистᲂто́ю запечатлѣ́нна , и҆ дв҃ствᲂмъ
храни́ма , мт҃и разꙋмѣ́сѧ нело́жна , бг҃а ро́ждьши и҆́стиннаго , тᲂго̀ мᲂлѝ
спасти́сѧ дш҃а́мъ на́шимъ .

=по а҃ , стихᲂло́гїи . сѣда́ленъ , вᲂскрⷭ҇нъ . гла́съ , в҃ . Б=л҃гᲂѡбра́зныи
і҆ѡ́сифъ съ дре́ва сне́мъ пречⷭ҇тᲂе тѣ́ло твᲂѐ , плащани́цею чⷭ҇тᲂю ѡ҆бви́въ ,
и҆ вᲂнѧ́ми во́ грᲂбѣ но́вѣ закры́въ пᲂлᲂжѝ , но тридне́вно вᲂскрⷭ҇лъ є҆сѝ
гдⷭ҇и , пᲂдаѧ̀ ми́рᲂви ве́лїю млⷭ҇ть . =сти́хъ : вᲂскрⷭ҇нѝ гдⷭ҇и бж҃е мо́й
да вᲂзнесе́тсѧ рꙋка̀ твᲂѧ̀ , незабꙋ́ди ни́щихъ свᲂи́хъ до кᲂнца̀ .
Б=л҃гᲂѡбра́зныи і҆ѡ́сифъ с̾ дре́ва сне́мъ пречⷭ҇тᲂе тѣ́ло твᲂѐ , плащани́цею
чи́стᲂю ѡ҆бви́въ , и҆ вᲂнѧ́ми во́ грᲂбѣ но́вѣ закры́въ пᲂлᲂжѝ , но тридне́вно
вᲂскрⷭ҇лъ є҆сѝ гдⷭ҇и , пᲂдаѧ̀ ми́рᲂви ве́лїю млⷭ҇ть . =сла́ва , и҆ ны́нѣ ,
боⷢ҇ . П=репрᲂсла́влена є҆сѝ бцⷣе пᲂе́мъ тѧ , крⷭ҇то́мъ бо сн҃а твᲂегѡ̀
низ̾лᲂжи́сѧ а҆́дъ , и҆ сме́рть ᲂу҆мертви́сѧ . ᲂу҆мерщве́нїи вᲂста́хᲂмъ , и҆
живᲂтꙋ̀ спᲂдо́бихᲂмсѧ . ра́й вᲂспрїѧ́хᲂмъ дре́внѧгѡ наслажде́нїѧ . тѣ́мже
бл҃гᲂдарѧ́ще вᲂпїе́мъ ти , ра́дꙋисѧ бл҃гᲂда́тнаѧ гдⷭ҇ь с̾ тᲂбо́ю .

=по в҃ , стихᲂло́гїи . сѣда́ленъ , гла́съ , в҃ . М=ѷрᲂно́сицамъ жена́мъ ,
при́ грᲂбѣ пред̾ста́въ а҆́нг҃лъ вᲂпїѧ́ше , ми́ро ме́ртвымъ є҆́сть дᲂсто́йно ,
хрⷭ҇то́съ же и҆стлѣ́нїѧ ꙗ҆ви́сѧ чꙋ́жь . но вᲂзᲂпі́йте пᲂю́ще , вᲂскр҃се
гдⷭ҇ь , пᲂдаѧ̀ ми́рᲂви ве́лїю ми́лᲂсть . =сти́хъ : и҆спᲂвѣ́мсѧ тебѣ̀ гдⷭ҇и
всѣ́мъ срⷣцемъ мᲂи́мъ , пᲂвѣ́мъ всѧ̀ чꙋдеса̀ твᲂѧ̀ . М=ѷрᲂно́сицамъ жена́мъ ,
при́ грᲂбѣ пред̾ста́въ а҆́нг҃лъ вᲂпїѧ́ше , ми́ро ме́ртвымъ є҆́сть дᲂсто́йно ,
хрⷭ҇то́съ же и҆стлѣ́нїѧ ꙗ҆ви́сѧ чꙋ́жь . но вᲂзᲂпі́йте пᲂю́ще , вᲂскр҃се
гдⷭ҇ь , пᲂдаѧ̀ ми́рᲂви ве́лїю млⷭ҇ть . =сла́ва , и҆ нн҃ѣ , боⷢ҇ . З=ако́нъ
ᲂу҆таи́вшисѧ є҆сте́ственыхъ , бжⷭ҇твенымъ ржⷭ҇тво́мъ , дв҃ство сᲂвᲂкꙋпи́ла
є҆сѝ . ты́ бо рᲂдила̀ є҆сѝ є҆ди́на и҆́же пре́жде тебѐ рᲂжде́ннаго
без̾лѣ́тнѡ . тѣ́мже тѧ бцⷣе велича́емъ .

=та́же , кафи́сма : б=л҃же́ни непᲂро́чнїи .= пᲂсе́мъ , трᲂпарѝ :
а҆́=нг҃льскїи сᲂбо́ръ . ~пи́саны , в̾ кᲂнцѣ̀ кни́ги сеѧ̀ . =та́же , і҆єре́й
гл҃етъ , є҆ктенїю̀ ма́лꙋю . по вᲂз̾гла́сѣ , и҆пако́й . П=о стра́сти ше́дше
на́ грᲂбъ жены̀ , пᲂма́зати тѣ́ло твᲂѐ хрⷭ҇тѐ бж҃е , ви́дѣша а҆́нг҃лы
во́ грᲂбѣ и҆ ᲂу҆жасо́шасѧ , гла́съ бо слы́шахꙋ ѿ ни́хъ , ꙗ҆́кѡ вᲂскр҃се гдⷭ҇ь ,
пᲂдаѧ̀ ми́рᲂви ве́лїю ми́лᲂсть .

=степе́нны . гла́съ , в҃ . а҆нтифѡ́нъ , а҃ . пᲂе́мъ по два́жды . Н=а нб҃о
ѻ҆́чи пꙋща́ю мᲂегѡ̀ срⷣца , к̾ тебѣ̀ сп҃се , спаси́ мѧ твᲂи́мъ ѡ҆сїѧ́нїемъ .
~Пᲂми́лꙋй на́съ , сᲂгрѣ́шшихъ ти мно́го на всѧ́кїи ча́съ , ѽ хрⷭ҇тѐ мо́й ,
и҆ да́ждь ми ѻ҆́бразъ пре́жде кᲂнца̀ , пᲂка́ѧтисѧ к̾ тебѣ̀ . ~Ст҃о́мꙋ дх҃ꙋ ,
є҆́же црⷭ҇твᲂвати пᲂдᲂба́етъ , ѡ҆сщ҃а́ти и҆ пᲂдвиза́ти тва́рь , бг҃ъ бо є҆́сть
є҆динᲂсꙋ́щенъ , ѻ҆ц҃ꙋ и҆ сло́вꙋ .

=а҆нтифо́нъ , в҃ . А҆́=ще не гдⷭ҇ь бы́лъ бы в̾ на́съ , и҆ кто̀ дᲂво́ленъ цѣ́лъ
сᲂхране́нъ бы́ти ѿ врага̀ , кꙋ́пно и҆ чл҃кᲂꙋбі́йца . ~Зꙋбо́мъ и҆́хъ непреда́ждь
сп҃се свᲂегѡ̀ раба̀ , и҆́бо льво́вымъ ѻ҆́бразᲂмъ на мѧ̀ пᲂдвиза́ютсѧ вразѝ
мᲂѝ . ~Ст҃о́мꙋ дх҃ꙋ живᲂнача́лїе и҆ че́сть , всѧ́ бо сᲂзда́ннаѧ ꙗ҆́кѡ бо
сы́и , си́лᲂю сᲂблюда́етъ ѡ҆ ѻ҆ц҃ѣ съ сн҃ᲂмъ же .

=а҆нтифо́нъ , г҃ . Н=адѣ́ющїисѧ на гдⷭ҇а , ᲂу҆пᲂдо́бишасѧ гᲂрѣ̀ ст҃ѣ́й ,
и҆́же ника́кᲂже пᲂдви́жатсѧ напа́стьми вра́жїими . ~Въ без̾зако́нїи рꙋ́къ
свᲂи́хъ , да непрᲂстрꙋ́тъ бжⷭ҇твенѣ живꙋ́щїи , неда́стъ бо хрⷭ҇то́съ , жезла̀
на жре́бїй сво́й . ~Ст҃ы́мъ дх҃ᲂмъ , то́читсѧ всѧ́ка премꙋ́дрᲂсть , ѿ сю́дꙋ
бл҃гᲂда́ть а҆пⷭ҇лѡмъ , и҆ страда́нїемъ вѣнча́ютсѧ мч҃нцы , и҆ прⷪ҇рцы зрѧ́тъ .

=і҆єре́й , глаго́летъ : в=о́нмемъ .= м=и́ръ всѣ́мъ .= п=ремꙋ́дрᲂсть .=
прᲂки́менъ , ѱало́мъ , дв҃дᲂвъ . В=ᲂста́ни гдⷭ҇и бж҃е мо́й пᲂвелѣ́нїемъ и҆́мже
запᲂвѣ́да , и҆ со́нмъ люде́й ѡ҆бы́детъ тѧ̀ . =сти́хъ : г=дⷭ҇и бж҃е мо́й ,
на тѧ̀ ᲂу҆пᲂва́хъ спаси́ мѧ . =і҆єре́й : ꙗ҆́=кѡ ст҃ъ є҆сѝ гдⷭ҇и бж҃е на́шъ .
=та́же : В=сѧ́ко дыха́нїе да хва́литъ гдⷭ҇а . =сти́хъ : х=вали́те бг҃а
во ст҃ы́хъ є҆гѡ̀ , хвали́те є҆гѡ̀ во ᲂу҆тверже́нїи си́лъ є҆гѡ̀ . =і҆єре́й : и҆
=ѡ҆спᲂдо́битисѧ на́мъ дᲂсто́йнѡ пᲂслꙋ́шати ст҃а́гѡ . =пᲂе́мъ : Г=дⷭ҇и
пᲂми́лꙋй , =гⷤ .= =і҆єре́й : п=ремꙋ́дрᲂсть , про́сти ᲂу҆слы́шимъ ст҃а́гѡ .
=і҆єре́й , гл҃етъ , є҆ѵⷢ҇а́лїе рѧ́дꙋ .= ~вᲂскрⷭ҇нїе хрⷭ҇то́во , =аⷤ . та́же ,
ѱало́мъ , н҃ . п=ᲂми́лꙋй мѧ бж҃е . =сла́ва . м=л҃твъ ра́ди а҆пⷭ҇лъ , млⷭ҇тиве
ѡ҆чи́сти мно́жество сᲂгрѣше́нїи на́шихъ .= и҆ нн҃ѣ . м=л҃твъ ра́ди бцⷣы ,
ми́лᲂстиве ѡ҆чи́сти мно́жество сᲂгрѣше́нїи на́шихъ . =та́же , п=ᲂми́лꙋй мѧ
бж҃е по вели́цѣй млⷭ҇ти твᲂе́й по мно́гимъ щедро́тамъ твᲂи́мъ , ѡ҆чи́сти
без̾зако́нїѧ мᲂѧ̀ , бж҃е сп҃се мо́й . =стⷯра , вᲂскрⷭ҇на . гла́съ , ѕ҃ .
В=ᲂскр҃съ і҆с҃ъ ѿ́ грᲂба , ꙗ҆́кᲂже прᲂречѐ . и҆ дарᲂва̀ на́мъ живо́тъ вѣ́чныи ,
ми́ръ и҆ ве́лїю млⷭ҇ть . =і҆єре́й , гл҃етъ : с=пасѝ бж҃е лю́ди . =пᲂе́мъ :
Г=дⷭ҇и пᲂми́лꙋй , =ві҃ . і҆єре́й , вᲂз̾гла́съ : м=лⷭ҇тїю и҆ щедро́тами .
К=ано́нъ , вᲂскрⷭ҇нъ . гла́съ , в҃ . пѣ́снь , а҃ . і҆рмо́съ . В=о глꙋбинѣ̀
пᲂтᲂпѝ дре́вле , фараѡни́тскаѧ всѧ̀ во́инства , преѡ҆рꙋже́нꙋ си́лꙋ .
вᲂпло́щшеєсѧ сло́во , преспѣ́ющїѧ грѣхѝ пᲂтреби́ло є҆́сть , пресла́вныи
гдⷭ҇ь , ꙗ҆́кѡ прᲂсла́висѧ . =запѣ́въ : сла́ва гдⷭ҇и вᲂскрⷭ҇нїю твᲂемꙋ̀ .
М=и́рскїи кнѧ́зь бл҃же , є҆мꙋ́же написа́хᲂмсѧ за́пᲂвѣди твᲂеѧ̀ непᲂслꙋ́шавше ,
крⷭ҇то́мъ твᲂи́мъ ѡ҆сꙋди́сѧ , прирази́бᲂтисѧ ꙗ҆́кѡ сме́ртнꙋ , ѿпаде́же вла́сти
твᲂеѧ̀ держа́вᲂю , и҆ немᲂщны́и ѡ҆бличи́сѧ . ~И҆зба́витель ро́дꙋ чл҃ческᲂмꙋ , и҆
нетлѣ́ннᲂмꙋ живᲂтꙋ̀ нача́льниче , в̾ ми́ръ прише́ствᲂвавъ , вᲂскрⷭ҇нїемъ бо
свᲂи́мъ , раз̾дра́лъ є҆сѝ сме́ртныѧ пелены̀ , є҆́же славᲂсло́вимъ всѝ ,
сла́вно бо прᲂсла́висѧ . =боⷢ҇ .= ~Превы́шши ꙗ҆ви́сѧ чⷭ҇таѧ прⷭ҇нѡ дв҃о , всеѧ̀
ви́димыѧ и҆ неви́димыѧ тва́ри . зижди́телѧ бо рᲂдила̀ є҆сѝ , ꙗ҆́кѡ бл҃гᲂизво́ли
вᲂплᲂти́тисѧ вᲂꙋтро́бѣ твᲂе́й . є҆го́же со дерзнᲂве́нїемъ мᲂлѝ , спастѝ дш҃а
на́ша .

Д=рꙋгі́и кано́нъ , крⷭ҇тᲂвᲂскрⷭ҇нъ . гла́съ , в҃ . пѣ́снь , а҃ . і҆рмо́съ .
Н=етре́ннꙋ неѡ҆бы́чнꙋ . з=апѣ́въ : сла́ва гдⷭ҇и крⷭ҇тꙋ̀ твᲂемꙋ̀ и҆ вᲂскрⷭ҇нїю .
С=и́ла немᲂщны́хъ , вᲂскрⷭ҇нїе па́дшимъ , и҆ нетлѣ́нїе ᲂу҆ме́ршимъ бы́сть
хрⷭ҇тѐ , и҆́же пло́тїю стра́сть твᲂѧ̀ , ю҆́же прᲂславлѧ́емъ . ~Оу҆ще́дривъ
па́дшїи ѻ҆́бразъ , и҆ ѡ҆бнᲂви́въ сᲂкрꙋше́ныи , сᲂдѣ́тель бг҃ъ и҆
мнᲂгᲂмлⷭ҇тивъ , ᲂу҆мертви́всѧ всѣ́хъ ѡ҆живѝ , ꙗ҆́кѡ прᲂсла́висѧ . =боⷢ҇ .
Ч=и́ни а҆́нг҃льстїи ржⷭ҇твꙋ̀ твᲂемꙋ̀ па́че є҆сте́ственᲂмꙋ , слꙋ́жатъ ра́дꙋющесѧ
чⷭ҇таѧ . си́хъ бо рᲂдила̀ є҆сѝ бг҃а и҆ гдⷭ҇а .

И҆́=нъ кано́нъ , прест҃ѣ́й бцⷣѣ . гла́съ , в҃ . і҆рмо́съ , то́йже .
=з=апѣ́въ : прест҃а́ѧ гжⷭ҇е бцⷣе спасѝ на́съ . Н=евеще́ственаѧ дре́вле
лѣ́ствица , и҆ стра́нно ѡ҆ледѣ́вшїи пꙋ́ть мо́рѧ , твᲂѐ сказа́ша ржⷭ҇тво̀
чⷭ҇таѧ , є҆́же пᲂе́мъ влⷣчце всѝ , ꙗ҆́кѡ прᲂсла́висѧ . ~Си́ла вы́шнѧгѡ сᲂста́въ
сᲂверше́нъ , бж҃їѧ мꙋ́дрᲂсть , вᲂпло́щшисѧ чⷭ҇таѧ и҆з̾ тебѐ , к̾ чл҃кѡмъ
прибли́жисѧ , ꙗ҆́кѡ прᲂсла́висѧ . ~Про́йде сквᲂзѣ̀ две́рь непрᲂхо́днꙋю ,
затвᲂре́ныѧ ᲂу҆тро́бы твᲂеѧ̀ , пра́вды сл҃нце чи́стаѧ , и҆ ми́рᲂви вᲂсїѧ̀ ,
ꙗ҆́кѡ прᲂсла́висѧ .

и҆́=нъ , кано́нъ , в̾ минѣ́и , ст҃о́мꙋ .=

=катава́сїѧ , п=о ᲂу҆ста́вꙋ .

=пѣ́снь , г҃ . і҆рмо́съ . П=рᲂцвѣла̀ є҆́сть пꙋсты́нѧ ꙗ҆́кѡ кри́нъ гдⷭ҇и ,
ꙗ҆зы́чнаѧ неплᲂдѧ́щаѧ цр҃кви прише́ствїемъ ти , ѡ҆ не́йже ᲂу҆тверди́сѧ мᲂѐ
срⷣце . ~Тва́рь в̾ стра́сти твᲂе́й и҆змѣнѧ́шесѧ , зрѧ́щи тѧ̀ въ нище́тнѣ
ѻ҆́бразѣ , без̾зако́нники пᲂрꙋга́ема , и҆́же ѡ҆снᲂва́вшагѡ всѧ̀ бжⷭ҇твенымъ
манᲂве́нїемъ . =Ѿ= пе́рсти по ѻ҆́бразꙋ мѧ рꙋко́ю свᲂе́ю со́здавъ хрⷭ҇тѐ , и҆
сᲂкрꙋше́на же па́ки в̾ пе́рсти сме́ртнѣй грѣхѡ́мъ , сᲂше́дъ во а҆́дъ
сᲂвᲂскр҃си́лъ є҆сѝ . =боⷢ҇ .= ~Чи́ни ᲂу҆диви́шасѧ а҆́нг҃льстїи пречⷭ҇таѧ , и҆
чл҃ческаѧ ᲂу҆страши́шасѧ срⷣца̀ ѡ҆ ржⷭ҇твѣ̀ твᲂе́мъ . тѣ́мже тѧ̀ бцⷣꙋ вѣ́рнѡ
чте́мъ .

=и҆́нъ , і҆рмо́съ . Л=ꙋ́къ сᲂкрꙋши́сѧ . ~И҆́же всѣ́хъ вы́шши хрⷭ҇то́съ ,
ᲂу҆ма́лисѧ ма́лымъ нѣ́чимъ а҆́нг҃льскагѡ є҆стества̀ , стра́стїю пло́тьскᲂю .
~Ме́ртвъ со без̾зако́нными вмѣни́сѧ хрⷭ҇тѐ . на́мъ же сїѧ́ѧ , красе́нъ
дᲂбро́тᲂю ꙗ҆ви́сѧ вᲂскрⷭ҇нїемъ .

=и҆́нъ і҆рмо́съ , то́йже . И҆́=же време́нъ превы́шши всѧ́ческихъ , ꙗ҆́кѡ
временѡ́мъ твᲂре́цъ , и҆з̾ тебѐ дв҃о во́лею младе́нецъ сᲂзда́сѧ . ~Чре́во
прᲂстра́ннѣйшеє нб҃съ вᲂспᲂе́мъ , є҆го́же ра́ди а҆да́мъ на́ нб҃сѣхъ ра́дꙋѧсѧ
живе́тъ .

=і҆єре́й гл҃етъ , є҆ктенїю̀ ма́лꙋю . та́же : кᲂнда́къ , и҆ и҆́кᲂсъ , и҆
сѣда́лен̾ , в̾ минѣ́и , ст҃о́мꙋ . а҆́ще є҆́сть .=

=пѣ́снь , д҃ . і҆рмо́съ . П=рише́ствᲂвавъ ѿ дв҃ы , ни хᲂда́тай ни а҆́нг҃лъ ,
но ты̀ са́мъ гдⷭ҇и вᲂпло́щьсѧ , и҆ спасѐ всего́ мѧ чл҃ка , тѣ́мъ вᲂпїю́ ти ,
сла́ва си́лѣ твᲂе́й . ~Пред̾стᲂѧ̀ сꙋди́щꙋ , ꙗ҆́кѡ ѡ҆сꙋжде́нъ бж҃е мо́й ,
невᲂпїѧ̀ гдⷭ҇и , но сꙋ́дъ и҆знᲂсѧ̀ ꙗ҆зы́кѡмъ . и҆́же стра́стїю свᲂе́ю хрⷭ҇тѐ
вселе́ннѣй сᲂдѣ́ѧ спасе́нїе . ~Стра́стїю твᲂе́ю хрⷭ҇тѐ , врагꙋ̀ ѻ҆рꙋ́жїѧ
ѡ҆скꙋдѣ́ша , прᲂти́внымъ же є҆́же во а҆́дъ с̾хᲂжде́нїемъ тѝ , гра́ди
разрꙋши́шасѧ , и҆ сме́рти держа́ва разᲂре́на бы́сть . =боⷢ҇ .= ~Тѧ̀ приста́нище
спасе́нїю , и҆ стѣ́нꙋ недви́жимꙋ , бцⷣе влⷣчце всѝ с̾вѣ́мы . ты́ бо мл҃твами
сѝ , ѿ бѣ́дъ и҆збавлѧ́еши дш҃а на́ша .

=и҆́нъ , і҆рмо́съ . О=у҆слы́шахъ гдⷭ҇и . ~Ви́дѣвши на́ древѣ тѧ хрⷭ҇тѐ
пригвᲂжде́на , ꙗ҆́же ꙗ҆́кѡ дв҃а небᲂлѣ́знено тѧ̀ ро́ждьшаѧ , мт҃рьски бᲂлѣ́зни
терпѧ́ше . ~Пᲂбѣди́сѧ сме́рть , ме́ртвъ плѣнѧ́етъ а҆́дᲂва врата̀ , всеѧ́дцꙋ бо
разрꙋ́шшꙋсѧ , вы́ше є҆стества̀ всѧ́ми да́рꙋетъ .

=и҆́нъ і҆рмо́съ , то́йже . С=ѐ превᲂзнесе́сѧ бжⷭ҇твенаѧ гᲂра̀ , хра́мъ
гдⷭ҇нь бцⷣа , превы́ше си́лъ ꙗ҆́вственѣ . ~Зако́нъ є҆сте́ственыхъ крᲂмѣ̀ є҆ди́на
дв҃о ро́ждьши , владꙋ́щаго тва́рїю , спᲂдо́бисѧ бжⷭ҇твенагѡ зва́нїѧ .

=пѣ́снь , є҃ . і҆рмо́с̾ . Х=ᲂда́тай бг҃ꙋ и҆ чл҃кᲂмъ бы́сть хрⷭ҇тѐ бж҃е ,
тᲂбо́ю бо влⷣко к̾ свѣтᲂнача́льникꙋ ѻ҆ц҃ꙋ ти , ѿ́ нᲂщи невѣ́дѣнїѧ приведе́нїе
ѡ҆брѣто́хᲂмъ . ~Ꙗ҆́кѡ ке́дры хрⷭ҇тѐ , врагѡ́мъ шата́нїѧ сᲂкрꙋши́лъ є҆сѝ .
во́лею влⷣко , ꙗ҆́кѡ и҆зво́лилъ є҆сѝ , на кипари́сѣ , и҆ на пе́вгѣ , и҆
ке́дрѣ , пло́тїю свᲂе́ю вᲂздвиза́емъ . ~Въ ро́вѣ преи҆спо́днѣмъ пᲂлᲂжи́ша тѧ
хрⷭ҇тѐ без̾дыха́нїѧ ме́ртва . но свᲂе́ю ра́нᲂю сп҃се , забве́ныѧ ꙗ҆́звеныѧ ,
ꙗ҆́же во грᲂбѣ́хъ спѧ́щїѧ , с̾сᲂбо́ю сᲂвᲂскр҃си́лъ є҆сѝ . =боⷢ҇ .= ~Мᲂлѝ
свᲂегѡ̀ сн҃а и҆ гдⷭ҇а , дв҃о чи́стаѧ , на тѧ̀ ᲂу҆пᲂва́ющимъ смире́нїе
дарᲂва́ти , плѣне́нымъ и҆збавле́нїе , ѿ сᲂпрᲂти́вныхъ настᲂѧ́нїи .

=и҆́нъ , і҆рмо́съ . О=у҆́гль и҆са́їи прᲂѧвле́исѧ . ~Пᲂсти́тисѧ ѿве́ржесѧ
а҆да́мъ , в̾кꙋша́етъ смертᲂно́снаго дре́ва пе́рвѣе . но сегѡ̀ грѣха̀
пᲂтреблѧ́етъ , распе́ныисѧ втᲂры́и а҆да́мъ . ~Є҆стество́мъ чл҃ческимъ ,
стра́стенъ же и҆ ме́ртвъ бы́лъ є҆сѝ , и҆́же без̾стра́стныи невеще́ственымъ
бжⷭ҇тво́мъ , ѡ҆бнᲂви́лъ є҆сѝ ᲂу҆мерщве́нᲂе хрⷭ҇тѐ , и҆ ѿ вере́й а҆́дᲂвыхъ
вᲂскреси́въ .

=и҆́нъ і҆рмо́съ , то́йже . Ѻ҆́=блацы весе́лїѧ сла́дᲂсть крᲂпи́те сꙋ́щимъ
на землѝ , ꙗ҆́кѡ ѻ҆трᲂча̀ даде́сѧ , сы́и пре́жде вѣ́къ , ѿ дв҃ы вᲂпло́щьсѧ бг҃ъ
на́шъ . ~Житїю̀ и҆ пло́ти мᲂе́й свѣ́тъ вᲂсїѧ̀ , и҆ дрѧ́хлᲂсть грѣха̀
разрꙋшѝ , на пᲂслѣ́дᲂкъ ѿ дв҃ы без̾ сѣ́мене , вᲂпло́щьсѧ вы́шнїи .

=пѣ́снь , ѕ҃ . і҆рмо́съ . В=ъ бе́зднѣ грѣхо́внѣй ѡ҆держи́мъ , неи҆зслѣ́днꙋю
млрⷭ҇дїѧ твᲂегѡ̀ призыва́ю бе́зднꙋ , ѿ тлѝ бж҃е мѧ вᲂз̾ведѝ . ~Ꙗ҆́кѡ
ѕлᲂдѣ́й , пра́ведникъ ѡ҆сꙋди́сѧ , и҆ со без̾зако́нникᲂма на́ древѣ
пригвᲂжда́етсѧ , пᲂви́ннымъ ѿпꙋще́нїе , свᲂе́ю кро́вїю да́рꙋѧ . ~Є҆ди́нагѡ
ра́ди ᲂу҆́бѡ дре́вле чл҃ка пе́рваго а҆да́ма , в̾ ми́ръ вни́де сме́рть , и҆
є҆ди́нагѡ ра́ди сн҃а бж҃їѧ , ꙗ҆ви́сѧ вᲂскрⷭ҇нїе . =боⷢ҇ .= ~Неи҆скꙋсᲂмꙋ́жнѡ
дв҃о рᲂдила̀ є҆сѝ , и҆ вѣ́чнꙋеши дв҃ᲂю ꙗ҆́вльшисѧ , и҆́стинными бжⷭ҇тва̀ ,
сн҃а и҆ бг҃а твᲂегѡ̀ ѻ҆бразы̀ .

=и҆́нъ , і҆рмо́съ .= ~Гла́съ глаго́лъ . ~Блюсти́телѧ пᲂлᲂжи́лъ є҆сѝ
па́дшемꙋ , херꙋви́ма дре́вꙋ жи́зненᲂмꙋ . но ви́дѣвше тѧ̀ две́ри ѿверзо́шасѧ ,
ꙗ҆ви́бᲂсѧ твᲂрѧ̀ разбо́йникꙋ в̾ ра́й пꙋ́ть . ~Пꙋ́стъ а҆́дъ и҆ и҆зпрᲂве́рженъ
бы́сть , сме́ртїю є҆ди́нᲂгѡ , и҆́же бо мно́го бᲂга́тство сᲂбра̀ , и҆стᲂщѝ
хрⷭ҇то́съ , є҆ди́нъ ѿ всѣ́хъ на́съ .

=и҆́нъ і҆рмо́съ , то́йже . Є҆=стество̀ чл҃чеє рабо́тающеє грѣхꙋ̀ , тᲂбо́ю
влⷣчце чⷭ҇таѧ свᲂбᲂдꙋ̀ ᲂу҆лꙋчѝ . тво́й бо сн҃ъ ꙗ҆́кѡ а҆́гнецъ за всѣ́хъ
закала́етсѧ . ~Вᲂпїе́мъ ти всѝ , и҆́стиннѣй бг҃ᲂмт҃ри , прᲂгнѣ́вавшїѧ рабы̀
и҆зба́ви , є҆ди́на бо дерзнᲂве́нїе к̾ сы́нꙋ си и҆́маши .

=і҆єре́й гл҃етъ , є҆ктенїю̀ ма́лꙋю .=

=кᲂнда́къ , вᲂскрⷭ҇нъ . В=ᲂскрⷭ҇лъ є҆сѝ ѿ́грᲂба сп҃се всеси́льне , и҆ а҆́дъ
ви́дѣ чꙋ́до сїѐ ᲂу҆жасе́сѧ , и҆ ме́ртвїи вᲂста́ша . тва́рь же ви́дѧщи ,
ра́дꙋетсѧ с̾ тᲂбо́ю , и҆ а҆да́мъ вкꙋ́пѣ весели́тсѧ . и҆ ми́ръ сп҃се мо́й
вᲂспѣва́етъ тѧ̀ при́снѡ . =и҆́кᲂсъ . Т=ы̀ є҆сѝ свѣ́тъ ѡ҆мраче́ннымъ , ты̀ є҆сѝ
вᲂскрⷭ҇нїе всѣ́хъ , и҆ живо́тъ чл҃кѡмъ . и҆ всѣ́хъ с̾сᲂбо́ю вᲂскр҃си́лъ є҆сѝ ,
сме́ртнꙋю держа́вꙋ сп҃се разо́рь , и҆ а҆́дᲂва врата̀ сᲂкрꙋши́лъ є҆сѝ сло́ве .
и҆ ме́ртвїи ᲂу҆зрѣ́вше чꙋ́до сїѐ , ᲂу҆диви́шасѧ . и҆ всѧ̀ тва́рь кꙋ́пнѡ
ра́дꙋетсѧ ѡ҆ вᲂскрⷭ҇нїи твᲂе́мъ чл҃кᲂлю́бче . тѣ́мже и҆ всѝ сла́вимъ и҆
вᲂспѣва́емъ твᲂѐ с̾нисхᲂжде́нїе , и҆ ми́ръ сп҃се мо́й вᲂспѣва́етъ тѧ̀
при́снѡ .

=пѣ́снь , з҃ . і҆рмо́съ .= ~Бг҃ᲂпрᲂти́вно велѣ́нїе без̾зако́ннꙋюща
мꙋчи́телѧ , высо́къ пла́мень вᲂз̾несло̀ є҆́сть , хрⷭ҇то́съ же прᲂсте́ръ
бг҃ᲂчести́вымъ дѣ́темъ , хла́дъ дх҃о́вныи , сы́и блгⷭ҇ве́нъ и҆ препрᲂсла́вленъ .
~Нетерпѧ́ше влⷣко зрѣ́ти , грѣхо́мъ сме́ртнымъ чл҃ка мꙋ́чима , но прише́дъ
спа́слъ є҆сѝ свᲂе́ю кро́вїю , чл҃къ бы́въ , сы́и бл҃гᲂслᲂве́нъ и҆
препрᲂсла́вленъ . ~Ви́дѣвше тѧ̀ ѡ҆бᲂлче́на во ѻ҆де́ждꙋ ѿмще́нїѧ хрⷭ҇тѐ ,
ᲂу҆жасо́шасѧ вра́тницы а҆́дᲂвы безꙋ́мнаго мꙋчи́телѧ . раба̀ влⷣко прїи́де бо
и҆зѧ́ти , сы́и бл҃гᲂслᲂве́нъ и҆ препрᲂсла́венъ . =боⷢ҇ .= ~Ст҃ы́хъ ст҃ѣ́йшꙋю тѧ
разꙋмѣ́емъ , мт҃и без̾невѣ́стнаѧ , ꙗ҆́кѡ є҆ди́нꙋ ро́ждьшꙋю бг҃а непремѣ́ннаго ,
дв҃о нескве́рнаѧ , всѣ́мъ бо вѣ́рнымъ и҆стᲂчи́ла є҆сѝ нетлѣ́нїе , бжⷭ҇твенымъ
ржⷭ҇тво́мъ свᲂи́мъ .

=и҆́нъ , і҆рмо́съ . В=ѣті́и ꙗ҆ви́шасѧ ѻ҆́трᲂцы . ~Ѡ҆сꙋдѝ пра́ѻц҃а дре́вле
є҆́же во є҆де́мѣ преслꙋша́нїе . но во́лею сꙋди́мь бы́сть , престꙋ́пльшемꙋ
разрѣша́ѧ сᲂгрѣше́нїѧ , пребжⷭ҇твеныи ѻ҆ц҃е́мъ бг҃ъ блгⷭ҇ве́нъ є҆сѝ . ~Спа́слъ
є҆сѝ ᲂу҆ѧ́звенаго ѧ҆зы́кᲂмъ , за́вистїю чл҃кᲂꙋбі́йца во є҆де́мѣ , во́льнымъ
ᲂу҆грызе́нїемъ є҆го́же свᲂе́ю стра́стїю и҆сцѣли́лъ є҆сѝ , пребжⷭ҇твеныи
ѻ҆ц҃е́мъ бг҃ъ бл҃гᲂслᲂве́нъ є҆сѝ . ~Хᲂдѧ́ща мѧ в̾ сѣ́ни сме́ртнѣй , при́звалъ
є҆сѝ к̾ свѣ́тꙋ , и҆́же в̾ те́мнѣмъ зра́цѣ а҆́дᲂвѣ , блиста́нїе влᲂжи́въ
бжⷭ҇тва̀ , пребжⷭ҇твеныи ѻ҆ц҃е́мъ бг҃ъ бл҃гᲂслᲂве́нъ є҆сѝ .

=и҆́нъ і҆рмо́съ , то́йже . З=рѧ́ще в̾ нᲂщѝ і҆а́кѡвъ ᲂу҆́бѡ , ꙗ҆́кѡ
в̾ гада́нїи бг҃а вᲂплᲂще́на , и҆з̾ тебе́ же свѣ́тлᲂстїю ꙗ҆ви́сѧ пᲂю́щимъ ,
пребжⷭ҇твеныи ѻ҆ц҃е́мъ бг҃ъ блгⷭ҇ве́нъ є҆сѝ . ~Сᲂѡбра́зна , ꙗ҆́же в̾ тебѣ̀
неи҆зрече́ннагѡ прᲂѧвлѧ́ѧ снѧ́тїѧ чⷭ҇таѧ , со і҆а́кѡвᲂмъ бо́ретсѧ , и҆́мже
во́лею сᲂвᲂкꙋпи́сѧ чл҃кѡмъ , пребжⷭ҇твеныи ѻ҆ц҃е́мъ бг҃ъ блгⷭ҇ве́нъ є҆сѝ .
~Ме́рзᲂкъ и҆́же непрᲂпᲂвѣ́дꙋѧ дв҃ыѧ сн҃а , є҆ди́наго ѿ препѣ́тыѧ трⷪ҇цы . и҆
несꙋмѣ́ннᲂю вѣ́рᲂю , и҆ ѧ҆зы́кᲂмъ вᲂпїѧ̀ , пребжⷭ҇твеныи ѻ҆ц҃е́мъ бг҃ъ
бл҃гᲂслᲂве́нъ є҆сѝ .

=пѣ́снь , и҃ . і҆рмо́съ .= ~Пе́щь ѻ҆́гненна и҆нᲂгда̀ в̾ вавилѡ́нѣ , дѣ́йство
раздѣлѧ́ше , бж҃їимъ велѣ́нїемъ халдѣ́и ѡ҆палѧ́ющи , вѣ́рныѧ же прᲂхлажда́ющи
пᲂю́ща , бл҃гᲂслᲂви́те всѧ̀ дѣ́ла гдⷭ҇нѧ гдⷭ҇а . ~Кро́вїю твᲂе́ю хрⷭ҇тѐ ,
ѡ҆червле́но пло́ти твᲂеѧ̀ зрѧ́ще ѻ҆дѣѧ́нїе , а҆́нг҃льстїи чи́ни , тре́петᲂмъ
дивлѧ́хꙋсѧ , мно́гᲂмꙋ ти дᲂлгᲂтерпѣ́нїю , зᲂвꙋ́ще блгⷭ҇ви́те всѧ̀ дѣ́ла гдⷭ҇нѧ
гдⷭ҇а . ~Ты̀ ѡ҆дѣ́ѧлъ є҆сѝ ще́дре мᲂѐ ме́ртвенᲂе въ без̾сме́ртїе вᲂста́нїемъ
сѝ . сегѡ̀ ра́ди веселѧ́щесѧ тебѣ̀ , бл҃гᲂда́рствено вᲂспѣва́ютъ тѧ хрⷭ҇тѐ
и҆збра́нїи лю́дїє , зᲂвꙋ́ще пᲂже́рта бы́сть пᲂбѣ́дᲂю сме́рть . =боⷢ҇ .= ~Ты̀
и҆́же ѻ҆ц҃ꙋ неразлꙋ́чнаго , во ᲂу҆тро́бѣ без̾ сѣ́мене заче́нши , и҆ бг҃ᲂмꙋ́жнѡ
пᲂжи́вша , неи҆зрече́ннѡ пᲂрᲂдила̀ є҆сѝ , бг҃ᲂрᲂди́тельнице пречⷭ҇таѧ . тѣ́мже
тѧ̀ спасе́нїе всѣ́мъ на́мъ вᲂспѣва́емъ .

=и҆́нъ , і҆рмо́съ . Ѡ҆ =пᲂдо́бїи зла́тѣ . ~Ви́дѣнъ бы́сть на крⷭ҇тѣ̀
пригвᲂжда́емь , и҆́же бᲂга́тыи въ ми́лᲂсти . во́лею пᲂгребе́сѧ , тридне́вно
вᲂскр҃се , и҆ и҆зба́вилъ є҆сѝ всѧ̀ земны́ѧ чл҃кᲂлю́бче , вѣ́рᲂю пᲂю́щихъ ,
по́й гдⷭ҇а всѧ̀ тва́рь , и҆ превᲂзнᲂша́й є҆гѡ̀ во́ вѣки . ~И҆зба́вити
и҆з̾ и҆стлѣ́нїѧ , прише́дъ въ преи҆спо́днѧѧ сло́ве бж҃їи . є҆го́же со́здалъ
є҆сѝ хрⷭ҇тѐ , си́лᲂю твᲂе́ю бжⷭ҇твенᲂю , и҆ без̾ и҆стлѣ́нїѧ сᲂтво́рь , сла́вы
прⷭ҇нᲂсꙋ́щныѧ твᲂеѧ̀ прича́стника сᲂдѣ́ла . да пᲂе́тъ гдⷭ҇а всѧ̀ тва́рь , и҆
превᲂзно́ситъ є҆гѡ̀ во́ вѣки .

=и҆́нъ і҆рмо́съ , то́йже . Ꙗ҆=ви́сѧ на землѝ тебѐ ра́ди чⷭ҇таѧ бг҃ъ
сло́во , бл҃гᲂстїю неи҆зрече́ннᲂю и҆ си́лᲂю , и҆ со чл҃ки пᲂживѐ . є҆мꙋ́же
пᲂе́мъ всѝ вѣ́рнїи зᲂвꙋ́ще , и҆ ѡ҆сꙋ́щественаѧ по́й гдⷭ҇а всѧ̀ тва́рь , и҆
превᲂзнᲂша́й є҆гѡ̀ во́ вѣки . ~Вᲂи́стинꙋ тѧ̀ чⷭ҇таѧ , прᲂпᲂвѣ́дающе сла́вимъ
бцⷣꙋ , ты́ бо є҆ди́нᲂгѡ пᲂрᲂдила̀ є҆сѝ ѿ трⷪ҇цы вᲂплᲂще́нна . є҆го́же
со ѻ҆ц҃е́мъ и҆ дх҃ᲂмъ всѝ пᲂе́мъ , да пᲂе́тъ гдⷭ҇а всѧ̀ тва́рь , и҆
превᲂзно́ситъ є҆гѡ̀ во́ вѣки .

=по и҃ пѣ́сни , пᲂе́мъ : Х=ва́лимъ , блгⷭ҇ви́мъ , кла́нѧемсѧ гдⷭ҇ви , пᲂе́мъ
и҆ превᲂзно́симъ є҆гѡ̀ во́ вѣки . =і҆рмо́с̾ катава́сїи , и҆ твᲂри́мъ пᲂкло́н̾ .
пᲂе́мъ , пѣ́снь бцⷣѣ . в=ели́читъ дш҃а мᲂѧ̀ гдⷭ҇а . =и҆ =пᲂе́мъ , ~честнѣ́йшꙋю
херꙋви́мъ , на ко́йждо сти́хъ , на́ ѻ҆ба ли́ка . =и҆ =твᲂри́мъ пᲂкло́ны .

=пѣ́снь , ѳ҃ . і҆рмо́съ . Б=ез̾нача́льна рᲂди́телѧ сн҃ъ бг҃ъ и҆ гдⷭ҇ь ,
вᲂпло́щьсѧ ѿ дв҃цы на́мъ ꙗ҆ви́сѧ , ѡ҆мраче́нныѧ прᲂсвѣти́ти , и҆ сᲂбра́ти
растᲂче́нныѧ . тѣ́мъ всехва́льнꙋю бцⷣꙋ велича́емъ . ~Ꙗ҆́кѡ в̾ раѝ насажде́но
в̾ кра́нїевѣ сп҃се , требᲂга́тнᲂе дре́во твᲂегѡ̀ пречⷭ҇тагѡ крⷭ҇та̀ , вᲂдо́ю и҆
кро́вїю бжⷭ҇твенᲂю , ꙗ҆́кѡ ѿ и҆сто́чника напаѧ́емо , бжⷭ҇твеныхъ ре́бръ твᲂи́хъ
хрⷭ҇тѐ , живо́тъ на́мъ прᲂзѧбло̀ є҆́сть . ~Низ̾лᲂжѝ си́льныѧ распны́исѧ ꙗ҆́кѡ
всеси́ленъ . и҆ є҆́же ни́зꙋ лежа́щеє во а҆́дᲂвѣ тверды́ни , є҆стество̀ чл҃ческᲂе
вᲂзне́слъ є҆сѝ , и҆ на ѻ҆́ч҃емъ пᲂсадѝ прⷭ҇то́лѣ . с̾ ни́мже тебѣ̀ грѧдꙋ́щꙋ ,
пᲂклᲂнѧ́ющесѧ велича́емъ . =трⷪ҇ченъ . Є҆=ди́ницꙋ тричи́сленꙋ , трⷪ҇цꙋ
є҆динᲂсꙋ́щнꙋю , правᲂсла́внѡ пᲂю́ще вѣ́рнїи сла́вимъ , непресѣко́мо
пребжⷭ҇твенᲂе є҆стество̀ , трисвѣ́тлꙋю невече́рнюю зарю̀ , є҆ди́ныи нетлѣ́нныи
свѣ́тъ на́мъ вᲂсїѧ́вшꙋю .

=и҆́нъ , і҆рмо́съ . В=е́сь є҆сѝ жела́нїе . ~Кᲂлѣ́на нбⷭ҇ныхъ преклᲂнѧ́ютсѧ
тебѣ̀ і҆с҃е , и҆ земны́хъ , ꙗ҆́кѡ зижди́телю , и҆ преи҆спо́днихъ же , бг҃ꙋ
распе́ншꙋсѧ пло́тїю , и҆ ꙗ҆зы́къ всѧ́къ бг҃ᲂсло́вѧще велича́етъ тѧ̀ . ~Ꙗ҆́кᲂже
и҆з̾ рꙋкꙋ̀ и҆схи́тилъ є҆сѝ влⷣко , а҆́дᲂвыхъ вере́й свѧ́занныхъ дш҃а . и҆
ны́нѣ на́съ и҆зба́ви , нꙋ́жныѧ мꙋчи́телевы рꙋкѝ , да тѧ̀ всѝ и҆збавлѧ́еми
велича́емъ .

=и҆́нъ і҆рмо́съ , то́йже . Ж=е́злъ крѣ́пᲂсти даде́сѧ , є҆стествꙋ̀ тлѣ́ннᲂмꙋ ,
сло́во бж҃їе во́ чревѣ ти чⷭ҇таѧ , и҆ сїѐ вᲂзста́ви , до а҆́да пᲂпо́лзшеєсѧ .
тѣ́мже тѧ̀ всѝ , ꙗ҆́кѡ бцⷣꙋ велича́емъ . ~Ю҆́же и҆зво́лилъ є҆сѝ влⷣко ,
прїимѝ млⷭ҇тивно мᲂльбꙋ̀ мт҃ре твᲂеѧ̀ ѡ҆ на́съ , да твᲂеѧ̀ бл҃гᲂсти всѧ́ческаѧ
и҆спо́лнѧтсѧ . да тѧ̀ всѝ ꙗ҆́кѡ бл҃гᲂда́телѧ велича́емъ .

=та́же , д=ᲂсто́йно є҆́сть .= пᲂсе́м̾ , є҆ктенїѧ̀ ма́лаѧ . та́же : с=т҃ъ
гдⷭ҇ь бг҃ъ на́шъ . =сти́хъ : ꙗ҆́=кѡ ст҃ъ гдⷭ҇ь бг҃ъ на́шъ . =сти́хъ :
н=адᲂвсѣ́ми людьмѝ бг҃ъ на́шъ . =пᲂсе́мъ , свѣти́ленъ , вᲂскрⷭ҇нъ . с=ла́ва ,
ст҃о́мꙋ , ~а҆́ще є҆́сть . =и҆= нн҃ѣ , боⷢ҇ , вᲂскрⷭ҇нъ . =и҆ =ѱалмы̀ ,
ѡ҆бы́чны .

=на хвали́тѣхъ , стихѣ́ры , вᲂскрⷭ҇ны . гла́съ , в҃ . =з=апѣ́въ : хвали́те
бг҃а во ст҃ы́хъ є҆гѡ̀ . В=сѧ́ко дыха́нїе и҆ всѧ̀ тва́рь , тебѐ сла́витъ
гдⷭ҇и , ꙗ҆́кѡ крⷭ҇то́мъ сме́рть ᲂу҆праздни́лъ є҆сѝ . да пᲂка́жеши лю́демъ ,
є҆́же и҆з̾ ме́ртвыхъ твᲂѐ вᲂскрⷭ҇нїе . ꙗ҆́кѡ є҆ди́нъ чл҃кᲂлю́бецъ .

=хвали́те є҆гѡ̀ во ᲂу҆тверже́нїи си́лъ є҆гѡ̀ . Д=а рекꙋ́тъ і҆ꙋде́є , ка́кѡ
во́ини пᲂгꙋби́ша стрегꙋ́щїи цр҃ѧ ; пᲂчто́ бо ка́мень несᲂхранѝ , ка́менѧ
жи́зни ; и҆лѝ пᲂгребе́наго дадѧ́тъ ; и҆лѝ вᲂскрⷭ҇шемꙋ да пᲂкло́нѧтсѧ , гл҃юще
с̾ на́ми , сла́ва мно́жествꙋ щедро́тъ твᲂи́хъ , сп҃се на́шъ сла́ва тебѣ̀ .

=хвали́те є҆гѡ̀ на си́лахъ є҆гѡ̀ ,꙳ хвали́те є҆гѡ̀ по премно́гᲂмꙋ
вели́чествїю є҆гѡ̀ . Р=а́дꙋйтесѧ лю́дїє и҆ весели́тесѧ , а҆́нг҃лъ бо сѣдѧ́и
на ка́мени гро́бнѣмъ , то́й на́мъ бл҃гᲂвѣстѝ ре́къ , хрⷭ҇то́съ вᲂскр҃се
и҆з̾ ме́ртвыхъ , сп҃съ ми́рꙋ , и҆ и҆спо́лни всѧ́ческаѧ бл҃гᲂꙋха́нїѧ .
ра́дꙋйтесѧ лю́дїє и҆ весели́тесѧ .

=хвали́те є҆гѡ̀ во́ гласѣ трꙋ́бнѣмъ ,꙳ хвали́те є҆гѡ̀ во ѱалты́ри и҆
гꙋ́слѣхъ . А҆́=нг҃лъ ᲂу҆́бѡ є҆́же ра́дꙋисѧ , пре́же зача́тїѧ твᲂегѡ̀ гдⷭ҇и ,
бл҃гᲂда́тнѣй принесѐ . а҆́нг҃лъ же в̾ твᲂѐ вᲂскрⷭ҇нїе , сла́внагѡ гро́ба
твᲂегѡ̀ ка́мень ѿвалѝ . ѻ҆́въ ᲂу҆́бѡ в̾ печа́ли мѣ́сто весе́лїѧ ѻ҆́бразы
вᲂзвѣща́ѧ . се́й же в̾ сме́рти мѣ́сто , влⷣкꙋ жизнᲂда́вца прᲂпᲂвѣ́да на́мъ .
тѣ́мже вᲂпїе́мъ ти , бл҃гᲂда́телю всѣ́хъ гдⷭ҇и сла́ва тебѣ̀ .

=хвали́те є҆гѡ̀ в̾ тѷмпа́нѣ и҆ ли́цѣ ,꙳ хвали́те є҆гѡ̀ во стрꙋ́нахъ и҆
ѻ҆рга́нѣхъ . В=ᲂзлїѧ́ша ми́ро со слеза́ми , на́ грᲂбъ тво́й жены̀ , и҆
и҆спо́лнишасѧ ра́дᲂсти ᲂу҆ста̀ и҆́хъ , внегда̀ глаго́лати и҆́мъ вᲂскр҃се гдⷭ҇ь .

=хвали́те є҆гѡ̀ в̾ кѷмва́лѣхъ дᲂбрᲂгла́сныхъ , хвали́те є҆гѡ̀ в̾ кѷмва́лѣхъ
вᲂсклица́нїѧ .꙳ всѧ́ко дыха́нїе да хва́литъ гдⷭ҇а . Д=а пᲂхва́лѧтъ ꙗ҆зы́цы и҆
лю́дїє , хрⷭ҇та̀ бг҃а на́шегѡ , и҆́же во́лею на́съ ра́ди распѧ́тїе
претерпѣ́вша , и҆ во а҆́дѣ тридне́внᲂвавша . и҆ да пᲂкло́нѧтсѧ є҆гѡ̀
тридне́внᲂмꙋ вᲂскрⷭ҇нїю , и҆́мже прᲂсвѣти́шасѧ всегѡ̀ ми́ра кᲂнцы̀ .

=вᲂскрⷭ҇нѝ гдⷭ҇и бж҃е мо́й да вᲂзнесе́тсѧ рꙋка̀ твᲂѧ̀ ,꙳ незабꙋ́ди ни́щихъ
свᲂи́хъ до кᲂнца̀ . Р=аспѧ́тсѧ и҆ пᲂгребе́сѧ хрⷭ҇тѐ , ꙗ҆́кᲂже и҆зво́ли .
плѣни́лъ є҆сѝ сме́рть , и҆ вᲂскр҃се во сла́вѣ ꙗ҆́кѡ бг҃ъ и҆ влⷣка , да́рꙋѧ
ми́рᲂви жи́знь вѣ́чнꙋю , и҆ ве́лїю млⷭ҇ть .

=и҆спᲂвѣ́мсѧ тебѣ̀ гдⷭ҇и всѣ́мъ срⷣцемъ мᲂи́мъ ,꙳ пᲂвѣ́мъ всѧ̀ чꙋдеса̀ твᲂѧ̀ .
Ѽ= вᲂи́стинꙋ без̾зако́нїи , запечатлѣ́вше ка́мень , бо́льшихъ чꙋде́съ на́съ
спᲂдо́бисте . и҆́мꙋтъ ра́зꙋмъ стра́жїе . дне́сь про́йде и҆́з̾ грᲂба и҆
гл҃ахꙋ , рцы́те ꙗ҆́кѡ на́мъ спѧ́щимъ , прїидо́ша ᲂу҆чн҃цы̀ є҆гѡ̀ и҆ ᲂу҆кра́дᲂша
и҆̀ . кто̀ кра́детъ мертвеца̀ , па́че же на́га ; то́й вᲂскр҃се самᲂвла́стно
ꙗ҆́кѡ бг҃ъ , ѡ҆ста́вль во́ грᲂбѣ пᲂгреба́тельнаѧ свᲂѧ̀ . прїидѣ́те и҆ ви́дите
і҆ꙋде́є , ка́кѡ неразрꙋшѝ печа́ти , и҆́же сме́рть пᲂпра́въ , и҆ ро́дꙋ
чл҃ческᲂмꙋ без̾кᲂне́чнꙋю жи́знь дарᲂва̀ , и҆ ве́лїю млⷭ҇ть .

=сла́ва , с=тихѣ́ра є҆ѵⷢ҇а́льскаѧ .= и҆ ны́нѣ . гла́съ , в҃ .
п=ребл҃гᲂслᲂве́на є҆сѝ бцⷣе .= С=лавᲂсло́вїе вели́кᲂе . =та́же , трᲂпа́рь .
В=ᲂскр҃съ и҆́з̾ грᲂба и҆ ᲂу҆́зы растерза́въ , разрꙋши́лъ є҆сѝ гдⷭ҇и сме́рти
ѡ҆сꙋже́нїе , и҆ всѧ̀ ѿ сѣ́ти непрїѧ́зненыѧ и҆зба́вль . ꙗ҆вѝ себѐ а҆пⷭ҇лѡмъ
свᲂи́мъ , и҆ пᲂсла́въ и҆́хъ на́ прᲂпᲂвѣдь , и҆ тѣ́ми ми́ръ сво́й по́далъ є҆сѝ
вселе́ннѣй , є҆ди́не мнᲂгᲂми́лᲂстиве . =пᲂсе́мъ , є҆=ктенїѝ . =и҆= ѿпꙋ́стъ .
=та́же , ча́съ , а҃ . ѱ=алмы̀ , ѡ҆бы́чны . =и҆= кᲂне́чныи ѿпꙋ́стъ .

В=ъ нлⷣю , бл҃же́нны . гла́съ , в҃ .=

~Гла́съ ти прино́симъ разбо́йничь , и҆ мо́лимсѧ , пᲂмѧнѝ на́съ гдⷭ҇и
во црⷭ҇твїи свᲂе́мъ .

=бл҃же́ни чⷭ҇тїи срⷣцемъ ,꙳ ꙗ҆́кѡ ті́и бг҃а ᲂу҆́зрѧтъ . К=рⷭ҇тъ тво́й
приво́димъ , въ прᲂще́нїе сᲂгрѣше́нїемъ , є҆го́же на́съ ра́ди прїѧ́тъ
чл҃кᲂлю́бче .

=бл҃же́ни мирᲂтво́рцы ,꙳ ꙗ҆́кѡ ті́и сн҃ᲂве бж҃їи нарекꙋ́тсѧ . С=ме́ртїю
твᲂе́ю гдⷭ҇и ᲂу҆мертви́лъ є҆сѝ сме́рть , свᲂи́мъ же вᲂскрⷭ҇нїемъ сп҃се мо́й ,
ми́ръ прᲂсвѣти́лъ є҆сѝ .

=бл҃же́ни и҆з̾гна́ни пра́вды ра́ди ,꙳ ꙗ҆́кѡ тѣ́хъ є҆́сть црⷭ҇тво нбⷭ҇нᲂе .
П=ᲂклᲂнѧ́емсѧ твᲂемꙋ̀ влⷣко пᲂгребе́нїю и҆ вᲂста́нїю , и҆́мже ѿ тлѣ́нїѧ
и҆зба́вилъ є҆сѝ ми́ръ чл҃кᲂлю́бче .

=бл҃же́ни є҆стѐ є҆гда̀ пᲂно́сѧтъ ва́мъ , и҆ и҆зженꙋ́тъ вы̀ , и҆ рекꙋ́тъ
всѧ́къ ѕо́лъ гл҃ъ ,꙳ на вы̀ лжꙋ́ще менѐ ра́ди . М=ѷрᲂно́сицы срѣ́тъ вᲂскр҃съ
ѿ́ грᲂба и҆ ре́къ , вᲂзвѣсти́ти твᲂи́мъ ᲂу҆ченикѡ́мъ , вᲂста́нїе твᲂѐ .

=ра́дꙋйтесѧ и҆ весели́тесѧ ,꙳ ꙗ҆́кѡ мзда̀ ва́ша мно́га на́ нб҃сѣхъ . Ꙗ҆́=кᲂже
ѿ́ грᲂба вᲂскр҃си́въ а҆да́ма пребл҃гі́и , си́це ꙗ҆́кѡ бг҃ъ дре́вᲂмъ ми́ръ
спа́слъ є҆сѝ .

=сла́ва .= ~Ѻ҆ц҃а прᲂсла́вимъ , сн҃ꙋ пᲂклᲂни́мсѧ , и҆ дх҃а ст҃а́гѡ всѝ
вѣ́рнїи вᲂспᲂе́мъ .

=и҆ нн҃ѣ . Р=а́дꙋисѧ прⷭ҇то́ле ѻ҆гнезра́чныи . ра́дꙋисѧ
мт҃и неи҆скꙋсᲂмꙋ́жнаѧ . ра́дꙋисѧ дв҃о , ꙗ҆́же бг҃а чл҃кѡмъ ро́ждьшаѧ .

