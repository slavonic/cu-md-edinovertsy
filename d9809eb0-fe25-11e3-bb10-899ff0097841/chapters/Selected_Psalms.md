=МНОГОМИ́ЛОСТИВОЕ ПѢВА́ЕМО=

=в̾  пра́здники гдⷭ҇ьскїѧ , и҆ во́ дни наро́читыхъ ст҃ы́хъ , внегда̀
ᲂу҆ста́въ ᲂу҆казꙋ́етъ , ѱл҃о́мъ , рл҃д . Х=вали́те и҆́мѧ гдⷭ҇не ,= ꙳= хвали́те
рабѝ гдⷭ҇а .= ꙳= Стᲂѧ́щїи в̾ хра́мѣ гдⷭ҇ни , во дво́рѣхъ до́мꙋ бг҃а
на́шегѡ .= ꙳= Хвали́те гдⷭ҇а ꙗ҆́кѡ бл҃гъ гдⷭ҇ь , по́йте и҆́мени є҆гѡ̀ ꙗ҆́кѡ
дᲂбро̀ . Ꙗ҆́кѡ і҆а́кѡва и҆збра̀ себѣ̀ гдⷭ҇ь , і҆зра́илѧ в̾ дᲂстᲂѧ́нїе себѣ̀ .
Ꙗ҆́кѡ а҆́зъ пᲂзна́хъ ꙗ҆́кѡ ве́лїи гдⷭ҇ь , и҆ гдⷭ҇ь на́шъ надᲂвсѣ́ми бᲂгѝ .= ꙳=
Всѧ̀ є҆ли́ка вᲂсхᲂтѣ̀ гдⷭ҇ь сᲂтвᲂрѝ , на́  нб҃си и҆ на землѝ , в̾ мо́рихъ и҆
во  всѣ́хъ бе́зднахъ . Вᲂзвᲂдѧ̀ ѻ҆́блаки ѿ  пᲂслѣ́днихъ землѝ , мо́лнїю
в̾ до́ждь сᲂтвᲂрѝ . и҆звᲂдѧ́и вѣ́тры ѿ  сᲂкро́вищъ свᲂи́хъ . И҆́же пᲂразѝ
пе́рвенцы є҆гѵ́петскїѧ , ѿ  чл҃ка и҆ до скᲂта̀ . Пᲂсла̀ зна́менїѧ и҆ чꙋдеса̀
пᲂсредѣ̀ тебѐ є҆гѵ́пте , на фараѡ́на и҆ на всѧ̀ рабы̀ є҆гѡ̀ . И҆́же пᲂразѝ
ꙗ҆зы́ки мнѡ́ги , и҆ и҆збѝ царѧ̀ крѣ́пки . Сїѡ́на царѧ̀ а҆ммᲂре́йска , і҆ѡ́га
царѧ̀ васа́ньска , и҆ всѧ̀ црⷭ҇твїѧ ханаа́ньска . И҆ дадѐ зе́млю и҆́хъ
дᲂстᲂѧ́нїе , дᲂстᲂѧ́нїе і҆и҃лю лю́демъ свᲂи́мъ . Гдⷭ҇и и҆́мѧ твᲂѐ в̾ вѣ́къ ,
и҆ па́мѧть твᲂѧ̀ в̾ ро́дъ и҆ ро́дъ .= ꙳= Ꙗ҆́кѡ сꙋ́дитъ гдⷭ҇ь лю́демъ свᲂи́мъ ,
и҆ ѡ҆ рабѣ́хъ свᲂи́хъ ᲂу҆мо́литсѧ . И҆́дѡли ꙗ҆зы́къ сребро̀ и҆ ѕла́то , дѣ́ла
рꙋ́къ челᲂвѣ́ческъ . Оу҆ста̀ и҆́мꙋтъ , и҆ не гл҃ютъ , ѻ҆́чи и҆́мꙋтъ , и҆
неви́дѧтъ . Оу҆́ши и҆́мꙋтъ и҆ неслы́шатъ , нибо̀ є҆́сть дх҃а вᲂꙋстѣ́хъ и҆́хъ .
Пᲂдо́бни и҆́мъ дабꙋ́дꙋтъ твᲂрѧ́щїи ѧ҆̀ , и҆ всѝ надѣ́ющїисѧ нанѧ̀ . До́ме
і҆зра́илевъ бл҃гᲂслᲂви́те гдⷭ҇а .= ꙳= до́ме а҆арѡ́нь бл҃гᲂслᲂви́те гдⷭ҇а . До́ме
леві́инъ блгⷭ҇ви́те гдⷭ҇а . бᲂѧ́щїисѧ гдⷭ҇а , бл҃гᲂслᲂви́те гдⷭ҇а .
Бл҃гᲂслᲂве́нъ гдⷭ҇ь ѿ  сїѡ́на , живы́и во і҆єрᲂсали́мѣ .= ꙳=

=ѱл҃о́мъ , рл҃є . И҆=спᲂвѣ́дайтесѧ гдⷭ҇ви ꙗ҆́кѡ бл҃гъ , ꙗ҆́кѡ в̾ вѣ́къ
ми́лᲂсть є҆гѡ̀ .= ꙳= И҆спᲂвѣ́дайтесѧ бг҃ꙋ бᲂгѡ́мъ , ꙗ҆́кѡ в̾ вѣ́къ ми́лᲂсть
є҆гѡ̀ . И҆спᲂвѣ́дайтесѧ гдⷭ҇ви гᲂспᲂде́мъ , ꙗ҆́кѡ в̾ вѣ́къ ми́лᲂсть є҆гѡ̀ .
Сᲂтво́ршемꙋ чꙋдеса̀ ве́лїѧ є҆ди́нᲂмꙋ , ꙗ҆́кѡ в̾ вѣ́къ ми́лᲂсть є҆гѡ̀ .
Сᲂтво́ршемꙋ нб҃са̀ ра́зꙋмᲂмъ , ꙗ҆́кѡ в̾ вѣ́къ млⷭ҇ть є҆гѡ̀ . Оу҆тверди́вшемꙋ
зе́млю на вᲂда́хъ , ꙗ҆́кѡ в̾ вѣ́къ ми́лᲂсть є҆гѡ̀ .= ꙳= Сᲂтво́ршемꙋ свѣти́ла
ве́лїѧ є҆ди́нᲂмꙋ , ꙗ҆́кѡ в̾ вѣ́къ млⷭ҇ть є҆гѡ̀ . Сл҃нце во ѻ҆́бласть днѝ ,
ꙗ҆́кѡ в̾ вѣ́къ ми́лᲂсть є҆гѡ̀ . Лꙋнꙋ̀ и҆ ѕвѣ́зды во ѻ҆́бласть но́щи , ꙗ҆́кѡ
в̾ вѣ́къ млⷭ҇ть є҆гѡ̀ . Пᲂра́жьшемꙋ є҆гѵ́пта с̾ пе́рвенцы є҆гѡ̀ , ꙗ҆́кѡ в̾ вѣ́къ
млⷭ҇ть є҆гѡ̀ . И҆ и҆зве́дшемꙋ і҆и҃лѧ ѿ  среды̀ и҆́хъ , ꙗ҆́кѡ в̾ вѣ́къ млⷭ҇ть
є҆гѡ̀ . Рꙋко́ю крѣ́пкᲂю и҆ мы́шцею высо́кᲂю , ꙗ҆́кѡ в̾ вѣ́къ ми́лᲂсть
є҆гѡ̀ .= ꙳= Раздѣ́льшемꙋ чермно́е мо́ре в̾  раздѣле́нїѧ , ꙗ҆́кѡ в̾ вѣ́къ
ми́лᲂсть є҆гѡ̀ . И҆ прᲂве́дшемꙋ і҆и҃лѧ пᲂсредѣ̀ є҆гѡ̀ , ꙗ҆́кѡ в̾ вѣ́къ млⷭ҇ть
є҆гѡ̀ . И҆стрѧ́сшемꙋ фараѡ́на и҆ си́лꙋ є҆гѡ̀ в̾ мо́ре чермно́е , ꙗ҆́кѡ в̾ вѣ́къ
ми́лᲂсть є҆гѡ̀ . Прᲂве́дшемꙋ лю́ди свᲂѧ̀ в̾ пꙋсты́ни , ꙗ҆́кѡ в̾ вѣ́къ млⷭ҇ть
є҆гѡ̀ . Пᲂрази́вшемꙋ царѧ̀ ве́лїѧ , ꙗ҆́кѡ в̾ вѣ́къ млⷭ҇ть є҆гѡ̀ . И҆
ᲂу҆би́вшемꙋ царѧ̀ крѣ́пкїѧ , ꙗ҆́кѡ в̾ вѣ́къ ми́лᲂсть є҆гѡ̀ . Сїѡ́на царѧ̀
а҆ммᲂре́йска , ꙗ҆́кѡ в̾ вѣ́къ млⷭ҇ть є҆гѡ̀ . И҆ѡ́га царѧ̀ васа́ньска , ꙗ҆́кѡ
в̾ вѣ́къ ми́лᲂсть є҆гѡ̀ . И҆ да́вшемꙋ зе́млю и҆́хъ дᲂстᲂѧ́нїе , ꙗ҆́кѡ в̾ вѣ́къ
млⷭ҇ть є҆гѡ̀ . Дᲂстᲂѧ́нїе і҆зра́илю рабꙋ̀ свᲂемꙋ̀ , ꙗ҆́кѡ в̾ вѣ́къ млⷭ҇ть
є҆гѡ̀ .= ꙳= Ꙗ҆́кѡ во смире́нїи на́шемъ пᲂмѧнꙋ̀ ны̀ гдⷭ҇ь , ꙗ҆́кѡ в̾ вѣ́къ
млⷭ҇ть є҆гѡ̀ . И҆ и҆зба́вилъ ны̀ є҆́сть ѿ  вра́гъ на́шихъ , ꙗ҆́кѡ в̾ вѣ́къ
ми́лᲂсть є҆гѡ̀ .= ꙳= Даѧ́и пи́щꙋ всѧ́кᲂй пло́ти , ꙗ҆́кѡ в̾ вѣ́къ ми́лᲂсть
є҆гѡ̀ . И҆спᲂвѣ́дайтесѧ бг҃ꙋ нбⷭ҇нᲂмꙋ , ꙗ҆́кѡ в̾ вѣ́къ ми́лᲂсть є҆гѡ̀ .= ꙳=

С=їѧ̀ ѱалмы̀ пᲂю́тсѧ , кᲂемꙋ́ждо пра́здникꙋ , на ве́сь го́дъ . Н=ики́фᲂра
тᲂвлеми́да любᲂмꙋдреца̀ , и҆з̾бра́нїе ѱалмо́мъ , на влⷣчни пра́здники , и҆
в̾ па́мѧти ст҃ы́хъ . ~Мцⷭ҇а сентѧбрѧ̀ , въ и҃ дн҃ь . ~На ржⷭ҇тво̀ прест҃ы́ѧ
влⷣчцы на́шеѧ бцⷣы и҆ прⷭ҇нѡ дв҃ы мр҃і́и . стихо́въ , к҃є . =припѣ́въ :=
В=елича́емъ тѧ̀ прест҃а́ѧ дв҃о , и҆ чте́мъ ст҃ы́хъ тѝ рᲂди́телей и҆
всесла́внᲂе сла́вимъ ржⷭ҇тво̀ твᲂѐ .=

~Пᲂмѧнѝ гдⷭ҇и дв҃да , и҆ всю̀ кро́тᲂсть є҆гѡ̀ .= ꙳= Ꙗ҆́кѡ клѧ́тсѧ гдⷭ҇ви ,
ѡ҆бѣща́сѧ бг҃ꙋ і҆а́кѡвлю . А҆́ще вни́дꙋ в̾ селе́нїе до́мꙋ мᲂегѡ̀ , лѝ взы́дꙋ
на ѻ҆́дръ пᲂсте́ли мᲂеѧ̀ . А҆́ще да́мъ со́нъ ѻ҆чи́ма мᲂи́ма , и҆ вѣ́ждᲂма мᲂи́ма
дрема́нїе , и҆ пᲂко́й скранїѧ́мъ мᲂи́мъ . До́ндеже ѡ҆брѧ́щꙋ мѣ́сто гдⷭ҇ви ,
селе́нїе бг҃ꙋ і҆а́кѡвлю . Сѐ слы́шахᲂмъ ѧ҆̀ во є҆фра́ѳѣ , ѡ҆брѣто́хᲂмъ ѧ҆̀
въ по́лихъ дꙋбра́вы . Сѝ врата̀ гдⷭ҇нѧ , пра́веднїи вни́дꙋтъ в̾ нѧ̀ .
Пресла́внаѧ вᲂз̾гл҃ашасѧ ѡ҆ тебѣ̀ гра́де бж҃їи .= ꙳= Бг҃ъ пᲂсредѣ̀ є҆гѡ̀ и҆
непᲂдви́житсѧ . Гдⷭ҇ь сᲂхрани́тъ тѧ̀ , гдⷭ҇ь пᲂкро́въ тво́й на́  рꙋкꙋ деснꙋ́ю
твᲂю̀ . Во́ дне сл҃нце не ѡ҆жже́тъ тебѐ , ни лꙋна̀ но́щїю . Гдⷭ҇ь сᲂхрани́тъ
тѧ̀ ѿ  всѧ́кᲂгѡ ѕла̀ , сᲂхрани́тъ дш҃ꙋ твᲂю̀ гдⷭ҇ь . Гдⷭ҇ь сᲂхрани́тъ
вхᲂжде́нїе твᲂѐ , и҆ и҆схᲂжде́нїе твᲂѐ ѿ  нн҃ѣ и҆ до́ вѣка . Клѧ́тсѧ гдⷭ҇ь
дв҃дᲂви и҆́стиннᲂю , и҆ не ѿве́ржетсѧ є҆ѧ̀ , ѿ  плᲂда̀ чре́ва твᲂегѡ̀ пᲂсаждꙋ̀
на престо́лѣ твᲂе́мъ . Тꙋ̀ вᲂзращꙋ̀ ро́гъ дв҃дᲂви , ᲂу҆гᲂто́вахъ свѣти́льникъ
пᲂма́заннᲂмꙋ мᲂемꙋ̀ . Врагѝ є҆гѡ̀ ѡ҆блекꙋ̀ в̾ стꙋ́дъ , на не́мже прᲂцвѣте́тъ
ст҃ы́нѧ мᲂѧ̀ . Ꙗ҆́кѡ и҆збра̀ гдⷭ҇ь сїѡ́на и҆ и҆зво́ли є҆гѡ̀ в̾ жили́ще
себѣ̀ .= ꙳= Сѐ пᲂко́й мо́й в̾ вѣ́къ вѣ́ка , здѣ̀ вселю́сѧ ꙗ҆́кѡ и҆зво́лихъ
и҆̀ . Ѡ҆ст҃и́лъ є҆́сть селе́нїе свᲂѐ вы́шнїи .= ꙳= Ꙗ҆́кѡ тꙋ̀ запᲂвѣ́да
гдⷭ҇ь , бл҃гᲂслᲂве́нїе и҆ живо́тъ до́ вѣка . Ст҃ы́нѧ и҆ велелѣ́пᲂта во ст҃и́лѣ
є҆гѡ̀ . Ст҃а̀ цр҃кви твᲂѧ̀ ди́вна въ пра́вдꙋ . До́мꙋ твᲂемꙋ̀ пᲂдᲂба́етъ ст҃ы́ни
гдⷭ҇и въ дᲂлгᲂтꙋ̀ дні́и . Пᲂмѧнꙋ̀ и҆́мѧ твᲂѐ во всѧ́кᲂмъ ро́дѣ и҆ ро́дѣ .= ꙳=
Бл҃гᲂслᲂве́нъ бг҃ъ во́ вѣки , и҆ в̾ вѣ́къ вѣ́ка .= ꙳=

~Сла́ва ѻ҆ц҃ꙋ и҆ сн҃ꙋ и҆ ст҃о́мꙋ дꙋ́хꙋ .= ꙳ И҆= ны́нѣ и҆ при́снѡ и҆ во́ вѣки
вѣкѡ́мъ , а҆ми́нь .= ꙳=

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е .= гⷤ .=



~Мцⷭ҇а сентѧбрѧ̀ , въ д҃і  дн҃ь . ~На вᲂздви́женїе честна́гѡ и҆
живᲂтвᲂрѧ́щагѡ крⷭ҇та̀ гдⷭ҇нѧ . стихо́въ , ѳ҃і . =припѣ́въ := В=елича́емъ тѧ̀
живᲂда́вче хрⷭ҇тѐ , и҆ чте́мъ крⷭ҇тъ тво́й ст҃ы́и , и҆́мъ же на́съ спа́слъ
є҆сѝ , ѿ  рабо́ты вра́жїѧ .=

~Сꙋдѝ гдⷭ҇и ѡ҆би́дѧщїѧ мѧ̀ , и҆ вᲂзбранѝ бᲂрю́щїѧ мѧ̀ .= ꙳= Прїимѝ
ѻ҆рꙋ́жїе и҆ щи́тъ , и҆ вᲂста́ни в̾ по́мᲂщь мᲂю̀ . И҆зсꙋ́ни ѻ҆рꙋ́жїе , и҆
заврѝ сᲂпрᲂти́въ гᲂнѧ́щимъ мѧ̀ . Ꙗ҆́кѡ бы́сть пᲂмо́щникъ мо́й , сто́лпъ
крѣ́пᲂсти ѿ  лица̀ вра́жїѧ . Зна́менасѧ на на́съ свѣ́тъ лица̀ твᲂегѡ̀
гдⷭ҇и .= ꙳= Ꙗ҆́кѡ ѻ҆рꙋ́жїемъ бл҃гᲂвᲂле́нїѧ вѣнча́лъ є҆сѝ на́съ . Да́лъ є҆сѝ
зна́менїе бᲂѧ́щимсѧ тебѐ , є҆́же ᲂу҆бѣжа́ти ѿ  лица̀ лꙋ́ка . Вᲂзше́лъ є҆сѝ
на высᲂтꙋ̀ , плѣни́лъ є҆сѝ плѣ́нъ . Да́лъ є҆сѝ дᲂстᲂѧ́нїе бᲂѧ́щимсѧ и҆́мене
твᲂегѡ̀ . Пᲂзна́ти на землѝ пꙋ́ть тво́й , во всѣ́хъ ꙗ҆зы́цѣхъ спасе́нїе
твᲂѐ . Ви́дѣша всѝ кᲂнцы̀ землѝ спасе́нїе бг҃а на́шегѡ .= ꙳= Вни́демъ
в̾ селе́нїѧ є҆гѡ̀ , и҆ пᲂклᲂни́мсѧ на мѣ́стѣ , и҆дѣ́же стᲂѧ́стѣ но́зѣ є҆гѡ̀ .
Тᲂгда̀ вᲂзра́дꙋютсѧ всѧ̀ древа̀ дꙋбра́внаѧ . Бг҃ъ  же цр҃ь на́шъ пре́жде вѣ́къ ,
сᲂдѣ́ла спасе́нїе пᲂсредѣ̀ землѝ .= ꙳= Оу҆праздни́тесѧ и҆ разꙋмѣ́йте , ꙗ҆́кѡ
а҆́зъ є҆́смь бг҃ъ . Вᲂзнесꙋ́сѧ во ꙗ҆зы́цѣхъ , вᲂзнесꙋ́сѧ на землѝ . Вᲂзнᲂси́те
гдⷭ҇а бг҃а на́шегѡ , и҆ пᲂклᲂнѧ́йтесѧ пᲂд̾но́жїю но́гꙋ є҆гѡ̀ , ꙗ҆́кѡ ст҃о
є҆́сть .= ꙳= Бл҃гᲂслᲂвѝ на́съ бж҃е , бж҃е на́шъ бл҃гᲂслᲂвѝ на́съ . Спасѝ
гдⷭ҇и лю́ди свᲂѧ̀ , и҆ бл҃гᲂслᲂвѝ дᲂстᲂѧ́нїе твᲂѐ , и҆ ᲂу҆пасѝ ѧ҆̀ , и҆
вᲂзмѝ ѧ҆̀ до́ вѣка .= ꙳=

~Сла́ва ѻ҆ц҃ꙋ и҆ сн҃ꙋ и҆ ст҃о́мꙋ дꙋ́хꙋ .= ꙳ И҆= ны́нѣ и҆ при́снѡ и҆ во́ вѣки
вѣкѡ́мъ , а҆ми́нь .= ꙳=

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е .= гⷤ .=



~Мцⷭ҇а нᲂѧбрѧ̀ , въ к҃а дн҃ь . ~На в̾веде́нїе въ цр҃кᲂвь прест҃ы́ѧ бцⷣы .
стихо́въ , к҃а . =припѣ́въ := В=елича́емъ тѧ̀ прест҃а́ѧ дв҃о , бг҃ᲂи҆збра́ннаѧ
ѻ҆трᲂкᲂви́це . и҆ чте́мъ є҆́же въ цр҃кᲂвь гдⷭ҇ню вхᲂжде́нїе твᲂѐ .=

~Ве́лїи гдⷭ҇ь и҆ хва́ленъ ѕѣлѡ̀ , во́ градѣ бг҃а на́шегѡ , в̾ гᲂрѣ̀ ст҃ѣ́й
є҆гѡ̀ .= ꙳= Бл҃гᲂкᲂре́ннᲂмъ ра́дᲂванїемъ всеѧ̀ землѝ . Пресла́внаѧ
глаго́лашасѧ ѡ҆ тебѣ̀ гра́дѣ бж҃їи .= ꙳= Гра́дъ цр҃ѧ вели́кагѡ , бг҃ъ
в̾ тѧ́жестѣхъ є҆гѡ̀ зна́емь є҆́сть , внегда̀ застꙋпа́етъ и҆̀ . Ꙗ҆́кᲂже
слы́шахᲂмъ , та́кѡ и҆ ви́дѣхᲂмъ , во́ градѣ гдⷭ҇а си́лъ , во́ градѣ бг҃а
на́шегѡ . бг҃ъ ѡ҆снᲂва̀ и҆̀ в̾ вѣ́къ . Ѡ҆ст҃и́лъ є҆́сть селе́нїе свᲂѐ
вы́шнїи .= ꙳= Ст҃ы́нѧ и҆ велелѣ́пїе во ст҃и́лѣ є҆гѡ̀ . Сїѝ врата̀ гдⷭ҇нѧ
пра́веднїи вни́дꙋтъ в̾ нѧ̀ . По и҆́мени твᲂемꙋ̀ бж҃е , та́кѡ и҆ хвала̀ твᲂѧ̀
на кᲂнцы́хъ землѝ . Ст҃а̀ цр҃кви твᲂѧ̀ , и҆ ди́вна в̾ пра́вдꙋ . До́мꙋ твᲂемꙋ̀
пᲂдᲂба́етъ ст҃ы́ни гдⷭ҇и в̾ дᲂлгᲂтꙋ̀ дні́й .= ꙳= Дще́рѧ цр҃е́й в̾ че́сти
твᲂе́й . Предста̀ цр҃ца ѡ҆деснꙋ́ю тебѐ , в̾ ри́захъ пᲂзлаще́нныхъ ѡ҆дѣ́ѧна и҆
преꙋкра́шена . Слы́ши дщѝ и҆ ви́ждь , и҆ приклᲂнѝ ᲂу҆́хо твᲂѐ , и҆ забꙋ́ди
лю́ди твᲂѧ̀ , и҆ до́мъ ѻ҆ц҃а твᲂегѡ̀ , и҆ вᲂжделѣ́етъ цр҃ь дᲂбро́тѣ твᲂе́й .
Лицꙋ̀ твᲂемꙋ̀ пᲂмо́лѧтсѧ бᲂга́тїи лю́д̾стїи .= ꙳= Всѧ̀ сла́ва дще́ри цр҃е́вы
внꙋ́трь . рѧ́сны златы́ми ѡ҆дѣ́ѧна и҆ преꙋкра́шена . Приведꙋ́тсѧ цр҃ю дв҃ы
в̾ слѣ́дъ є҆ѧ̀ , и҆ бли́жнѧѧ є҆ѧ̀ приведꙋ́тсѧ тебѣ̀ . Приведꙋ́тсѧ в̾ весе́лїе
и҆ ра́дᲂсть , в̾ведꙋ́тсѧ в̾ цр҃кᲂвь цр҃е́вꙋ . Вᲂспрїѧ́хᲂмъ бж҃е млⷭ҇ть твᲂю̀ ,
пᲂсредѣ̀ люде́й твᲂи́хъ . Пᲂмѧнꙋ̀ и҆́мѧ твᲂѐ , во всѧ́кᲂмъ ро́дѣ и҆ ро́дѣ .
Сегѡ̀ ра́ди лю́дїе и҆спᲂвѣ́дѧтсѧ тебѣ̀ во́ вѣки , и҆ в̾ вѣ́къ вѣ́ка .= ꙳=

~Сла́ва ѻ҆ц҃ꙋ и҆ сн҃ꙋ и҆ ст҃о́мꙋ дꙋ́хꙋ .= ꙳ И҆= ны́нѣ и҆ при́снѡ и҆ во́ вѣки
вѣкѡ́мъ , а҆ми́нь .= ꙳=

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е .= гⷤ .=

Н=а в̾веде́нїе прест҃ы́ѧ бцⷣы . на ѳ҃ , пѣ́сни , припѣ́вы : В=елича́й дш҃е
мᲂѧ̀ , приведе́нꙋю в̾ цр҃кᲂвь гдⷭ҇ню , и҆ блгⷭ҇ве́нꙋю рꙋка́ма і҆єре́ѡвыма .
=дрꙋгі́и : А҆́=нг҃ли введе́нїе пречⷭ҇тыѧ зрѧ́ще ᲂу҆диви́шасѧ , ка́кѡ дв҃аѧ
вхо́дитъ во ст҃а́ѧ ст҃ы́хъ .



~Мцⷭ҇а декабрѧ̀ , въ к҃є дн҃ь . ~На ржⷭ҇тво̀ гдⷭ҇а бг҃а на́шегѡ і҆с҃а
хрⷭ҇та̀ . стихо́въ , н҃з . =припѣ́въ := В=елича́емъ тѧ̀ живᲂда́вче хрⷭ҇тѐ ,
на́съ ра́ди нн҃ѣ пло́тїю ро́ждьшагᲂсѧ , ѿ  без̾невѣ́стныѧ и҆ пречи́стыѧ дв҃ы
мр҃і́и .=

~Вᲂскли́кните гдⷭ҇ви всѧ̀ землѧ̀ , по́йте же и҆́мени є҆гѡ̀ .= ꙳= Дади́те
сла́вꙋ хвалѣ̀ є҆гѡ̀ , пᲂвѣ́дите всѧ̀ чꙋдеса̀ є҆гѡ̀ . Рцѣ́те бг҃ꙋ ко́ль стра́шна
дѣ́ла твᲂѧ̀ ; Да веселѧ́тсѧ нб҃са̀ , и҆ вᲂзра́дꙋетсѧ землѧ̀ . Вᲂспо́йте гдⷭ҇ви
пѣ́снь но́вꙋ , по́йте же и҆́мени є҆гѡ̀ . Пꙋ́ть сᲂтвᲂри́те вᲂзше́дшемꙋ
на за́пады , гдⷭ҇ь и҆́мѧ є҆гѡ̀ . И҆спᲂвѣ́данїе и҆ велелѣ́пᲂта дѣ́ло є҆гѡ̀ , и҆
пра́вда є҆гѡ̀ пребыва́етъ в̾ вѣ́къ вѣ́ка . Па́мѧть сᲂтвᲂри́лъ є҆́сть чꙋде́съ
свᲂи́хъ , ми́лᲂстивъ и҆ ще́дръ гдⷭ҇ь . Пᲂмѧне́тъ в̾ вѣ́къ завѣ́тъ сво́й ,
крѣ́пᲂсть дѣ́лъ свᲂи́хъ вᲂзвѣсти́тъ лю́демъ свᲂи́мъ . Дѣ́ла рꙋ́къ є҆гѡ̀ и҆́стина
и҆ сꙋ́дъ . И҆збавле́нїе пᲂсла̀ лю́демъ свᲂи́мъ . ст҃о и҆ стра́шно и҆́мѧ
є҆гѡ̀ .= ꙳= Десни́ца гдⷭ҇нѧ сᲂтвᲂрѝ си́лꙋ , десни́ца гдⷭ҇нѧ вᲂзнесе́ мѧ . Мт҃и
сїѡ́нъ рече́тъ чл҃къ , и҆ чл҃къ рᲂди́сѧ в̾ не́мъ , и҆ то́й ѡ҆снᲂва̀ и҆̀
вы́шнїи . Красе́нъ дᲂбро́тᲂю па́че сыно́въ чл҃ческихъ . Ѿ сїѡ́на бл҃гᲂлѣ́пїе
красᲂты̀ є҆гѡ̀ .= ꙳= Пᲂмѧнꙋ̀ в̾ вѣ́къ завѣ́тъ сво́й , сло́во є҆́же запᲂвѣ́да
в̾ ты́сѧща ро́дъ . Є҆́же завѣща̀ а҆враа́мꙋ , и҆ клѧ́твꙋ свᲂю̀ и҆саа́кꙋ . и҆
пᲂста́ви є҆гѡ̀ і҆а́кѡвꙋ въ пᲂвелѣ́нїе , і҆зра́илю в̾ завѣ́тъ вѣ́ченъ . Бг҃ъ  же
на́шъ на́  нб҃си и҆ на землѝ , всѧ̀ є҆ли́ка вᲂсхᲂтѣ̀ и҆ сᲂтвᲂрѝ . Ми́лᲂсти
твᲂѧ̀ гдⷭ҇и во́ вѣки вᲂспᲂю̀ , в̾ ро́дъ и҆ ро́дъ вᲂзвѣщꙋ̀ и҆́стинꙋ твᲂю̀ ,
ᲂу҆сты̀ мᲂи́ми . Ꙗ҆́кѡ речѐ в̾ вѣ́къ ми́лᲂсть сᲂзи́ждетсѧ , на́  нб҃сѣхъ
ᲂу҆гᲂто́ваетсѧ и҆́стина твᲂѧ̀ . Пᲂлᲂжи́хъ завѣ́тъ и҆збра́ннымъ мᲂи́мъ . клѧ́хсѧ
дв҃дꙋ рабꙋ̀ мᲂемꙋ̀ , до́ вѣка ᲂу҆гᲂто́ваю сѣ́мѧ твᲂѐ , и҆ сᲂзи́ждꙋ в̾ ро́дъ и҆
ро́дъ престо́лъ тво́й . Сѣ́мѧ є҆гѡ̀ в̾ вѣ́къ пребꙋ́детъ , и҆ престо́лъ є҆гѡ̀
ꙗ҆́кѡ сл҃нце предо мно́ю , и҆ ꙗ҆́кѡ лꙋна̀ сᲂверше́на в̾ вѣ́къ . Пᲂлᲂжꙋ̀ в̾ вѣ́къ
вѣ́ка сѣ́мѧ є҆гѡ̀ , и҆ престо́лъ є҆гѡ̀ ꙗ҆́кѡ дні́е нб҃ꙋ . Пᲂлᲂжꙋ̀ на́  мᲂри
рꙋ́кꙋ є҆гѡ̀ , и҆ на рѣка́хъ десни́цꙋ є҆гѡ̀ . И҆ ѡ҆блада́етъ ѿ́  мᲂрѧ и҆
до́ мᲂрѧ , и҆ ѿ  рѣ́къ до кᲂне́цъ вселе́нныѧ . То́й вᲂззᲂве́тъ мѧ̀ ѻ҆ц҃ъ мо́й
є҆сѝ ты̀ . бг҃ъ мо́й и҆ застꙋ́пникъ спасе́нїѧ мᲂегѡ̀ . А҆́зъ пе́рвенца
пᲂлᲂжꙋ̀ є҆гѡ̀ высо́ка па́че царе́й земны́хъ . И҆ пᲂкло́нѧтсѧ є҆мꙋ̀ всѝ ца́рїе
зе́мстїи . всѣ́мъ враго́мъ свᲂи́мъ ѡ҆дᲂлѣ́етъ , и҆ вразѝ є҆гѡ̀ пе́рсть
пᲂли́жꙋтъ . Гдⷭ҇и бж҃е си́лъ кто̀ пᲂдо́бенъ тебѣ̀ ; си́ленъ є҆сѝ гдⷭ҇и , и҆
и҆́стина твᲂѧ̀ ѻ҆́крестъ тебѐ . Кто̀ бг҃ъ ве́лїи ꙗ҆́кѡ бг҃ъ на́шъ , ты̀ є҆сѝ
бг҃ъ твᲂрѧ́и чꙋдеса̀ .= ꙳= Пᲂзна́лъ є҆сѝ в̾ лю́дехъ си́лꙋ твᲂю̀ , и҆ и҆зба́вилъ
є҆сѝ мы́шцею твᲂе́ю лю́ди твᲂѧ̀ . Мы́шцею си́лы твᲂеѧ̀ разгна́лъ є҆сѝ врагѝ
твᲂѧ̀ . Твᲂѧ̀ є҆́сть мы́шца с̾ си́лᲂю , да ᲂу҆тверди́тсѧ рꙋка̀ твᲂѧ̀ , и҆
вᲂзнесе́тсѧ десни́ца твᲂѧ̀ . Же́злъ си́лы по́слетъ тебѣ̀ гдⷭ҇ь ѿ  сїѡ́на , и҆
ѡ҆дᲂлѣ́еши пᲂсредѣ̀ вра́гъ твᲂи́хъ . Оу҆пасе́ши ѧ҆̀ па́лицею желѣ́знᲂю , ꙗ҆́кѡ
сᲂсꙋ́ды скꙋде́льничи сᲂкрꙋши́ши и҆́хъ . Съ тᲂбо́ю нача́льствᲂва в̾ де́нь си́лы
твᲂеѧ̀ , в̾ свѣ́тлᲂстехъ ст҃ы́хъ твᲂи́хъ . Препᲂѧ́ши ѻ҆рꙋ́жїе твᲂѐ по бедрѣ̀
твᲂе́й си́льне . красᲂто́ю твᲂе́ю и҆ дᲂбро́тᲂю твᲂе́ю . И҆ напрѧзѝ и҆ спѣ́й
и҆ црⷭ҇твꙋй , и҆́стины ра́ди и҆ кро́тᲂсти и҆ пра́вды , и҆ наста́витъ тѧ̀ ди́внѡ
десни́ца твᲂѧ̀ . Гдⷭ҇ь ѡ҆деснꙋ́ю тебѐ . Тебѣ̀ принесꙋ́тъ ца́рїе да́ры .
Стрѣ́лы твᲂѧ̀ и҆з̾ѡ҆щре́ны си́льне , лю́дїе пред̾ тᲂбо́ю падꙋ́тъ , в̾ срⷣцы
вра́гъ царе́въ . И҆́з̾ чрева пре́жде денни́цы рᲂди́хъ тѧ̀ .= ꙳= Клѧ́тсѧ гдⷭ҇ь и҆
не раска́етсѧ . ты̀ є҆сѝ і҆єре́й во́ вѣки по́ чинꙋ мелхиседе́кᲂвꙋ . Гдⷭ҇ь
речѐ ко мнѣ̀ сн҃ъ мо́й є҆сѝ ты̀ , а҆́зъ дне́сь рᲂди́хъ тѧ̀ . Прᲂсѝ ѿ  менѐ
и҆ да́мъ тѝ ꙗ҆зы́ки дᲂстᲂѧ́нїе твᲂѐ , и҆ ѡ҆держа́нїе твᲂѐ кᲂнцы̀ землѝ .
Же́ртвꙋ и҆ принᲂше́нїе невᲂсхᲂтѣ̀ , тѣ́ло же сᲂверши́лъ ми є҆сѝ .
Всесᲂжже́нїѧ и҆ ѡ҆ грѣсѣ́хъ невзыска́лъ є҆сѝ , тᲂгда̀ рѣ́хъ сѐ прїидꙋ̀ .
Ѿве́рзꙋ в̾ при́тчахъ ᲂу҆ста̀ мᲂѧ̀ , прᲂвѣща́ю гада́нїѧ и҆спе́рва . Въ глави́знѣ
кни́жнѣй пи́шетъ ѡ҆ мнѣ̀ . И҆злїѧ́сѧ бл҃гᲂда́ть во ᲂу҆стна́хъ твᲂи́хъ . сегѡ̀
ра́ди бл҃гᲂслᲂви́  тѧ бж҃е бг҃ъ тво́й в̾ вѣ́къ . Ѿ пᲂто́ка на пꙋтѝ пїе́тъ ,
сегѡ̀ ра́ди вᲂзнесе́тъ главꙋ̀ . Лѣ́та є҆гѡ̀ до́ дне ро́да и҆ ро́да , млⷭ҇ть и҆
и҆́стинꙋ є҆гѡ̀ кто̀ взы́щетъ . Престо́лъ тво́й бж҃е в̾ вѣ́къ вѣ́ка . же́злъ
пра́вᲂсти , же́злъ црⷭ҇твїѧ твᲂегѡ̀ . Вᲂзлюби́лъ є҆сѝ пра́вдꙋ , и҆
вᲂз̾ненави́дѣ без̾зако́нїе . Сегѡ̀ ра́ди пᲂма́за  тѧ бж҃е бг҃ъ тво́й є҆ле́ѡмъ
ра́дᲂсти , па́че прича́стникъ твᲂи́хъ . Смѵ́рна и҆ ста́кти и҆ касі́ѧ ѿ  ѻ҆де́ждь
твᲂи́хъ . Ꙗ҆́кѡ ты̀ наслѣ́диши во всѣ́хъ ꙗ҆зы́цѣхъ . Бл҃гᲂслᲂве́нъ гдⷭ҇ь
во́ вѣки , бꙋ́детъ бꙋ́детъ .= ꙳=

~Сла́ва ѻ҆ц҃ꙋ и҆ сн҃ꙋ и҆ ст҃о́мꙋ дꙋ́хꙋ .= ꙳ И҆= ны́нѣ и҆ при́снѡ и҆ во́ вѣки
вѣкѡ́мъ , а҆ми́нь .= ꙳=

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е .= гⷤ .=

Н=а ржⷭ҇тво̀ хрⷭ҇то́во . на ѳ҃ , пѣ́сни , припѣ́вы : В=елича́й дш҃е мᲂѧ̀ ,
и҆́же в̾ верте́пѣ ро́ждьшагᲂсѧ цр҃ѧ хрⷭ҇та̀ . =дрꙋгі́и : В=елича́й дш҃е мᲂѧ̀ ,
честнѣ́йшꙋю нбⷭ҇ныхъ во́инствъ дв҃ꙋ пречи́стꙋю бцⷣꙋ .



~Мцⷭ҇а генварѧ̀ , въ а҃ дн҃ь . Н=а ѡ҆брѣ́занїе гдⷭ҇не . на ѳ҃ , пѣ́сни ,
припѣ́вы : В=елича́й дш҃е мᲂѧ̀ , и҆́же по зако́нꙋ пло́тїю ѡ҆брѣ́завшагᲂсѧ
гдⷭ҇а . =дрꙋгі́и : В=елича́й дш҃е мᲂѧ̀ , и҆́же въ кесарі́и вели́кагѡ
васи́лїѧ .





~Мцⷭ҇а генварѧ̀ , въ ѕ҃ дн҃ь . ~На ст҃о́е бг҃ᲂѧвле́нїе гдⷭ҇а бг҃а на́шегѡ
і҆с҃а хрⷭ҇та̀ . стихо́въ , л҃ . =припѣ́въ := В=елича́емъ тѧ̀ живᲂда́вче
хрⷭ҇тѐ , на́съ ра́ди ны́нѣ пло́тїю кре́щшагᲂсѧ ѿ  і҆ѡа́нна , в̾ вᲂда́хъ
і҆ѡрда́нскихъ .=

~Бж҃е ᲂу҆ще́дри ны̀ , и҆ бл҃гᲂслᲂвѝ на́съ . прᲂсвѣтѝ лицѐ твᲂѐ на ны̀ , и҆
пᲂми́лꙋй на́съ .= ꙳= Пристꙋпи́те к̾ немꙋ̀ и҆ прᲂсвѣти́тесѧ , и҆ ли́ца ва́ша
непᲂстыдѧ́тсѧ . Рѣ́чнаѧ ᲂу҆стремле́нїѧ веселѧ́тъ гра́дъ бж҃їи . Да́стъ гла́съ
сво́й вы́шнїи , пᲂдви́жасѧ землѧ̀ . И҆ вᲂз̾гремѣ̀ с̾ небесѐ гдⷭ҇ь , и҆
вы́шнїи дадѐ гла́съ сво́й . Гла́съ гдⷭ҇нь на вᲂда́хъ , бг҃ъ сла́вы вᲂз̾гремѣ̀
гдⷭ҇ь на вᲂда́хъ мно́гахъ . Рѣка̀ бж҃їѧ напо́лнисѧ во́дъ . Гдⷭ҇ь пᲂто́пъ
населѧ́етъ , и҆ сѣди́тъ гдⷭ҇ь цр҃ь во́ вѣки . То́й да́стъ гла́съ сво́й ,
гла́съ си́лы , дади́те сла́вꙋ бг҃ꙋ . Вᲂздвиго́ша рѣ́ки гдⷭ҇и , вᲂздвиго́ша рѣ́ки
гла́съ сво́й , во́змꙋтъ рѣ́ки стрꙋѝ свᲂѧ̀ ѿ  гласо́въ во́дъ мно́гъ . рѣ́ки
вᲂспле́щꙋтъ рꙋка́ми вкꙋ́пѣ . Сегѡ̀ ра́ди пᲂмѧнꙋ́хъ тѧ̀ ѿ  землѝ , і҆ѡрда́нски ,
и҆ є҆рмᲂнїи́мски ѿ  гᲂры̀ ма́лы . Бе́здна бе́зднꙋ призыва́етъ во́ гласѣ
хлѧ́бїи твᲂи́хъ . Оу҆пїю́тсѧ ѿ  ѻ҆би́лїѧ до́мꙋ твᲂегѡ̀ , и҆ пᲂто́кᲂмъ пи́щи
твᲂеѧ̀ напᲂи́ши и҆́хъ . Ꙗ҆́кѡ ѿ  тебѐ и҆сто́чникъ живᲂта̀ , во́ свѣтѣ твᲂе́мъ
ᲂу҆́зримъ свѣ́тъ . Мо́ре ви́дѣ и҆ пᲂбѣжѐ , і҆ѡрда́нъ вᲂз̾врати́сѧ вспѧ́ть .= ꙳=
Го́ры взыгра́шасѧ ꙗ҆́кѡ ѻ҆внѝ , и҆ хо́лми ꙗ҆́кѡ а҆́гньцы ѻ҆́вчїи . Что́ ти
бы́сть мо́ре ꙗ҆́кѡ пᲂбѣжѐ ; и҆ ты̀ і҆ѡрда́нѣ ꙗ҆́кѡ вᲂз̾врати́сѧ вспѧ́ть ;= ꙳=
Го́ры ꙗ҆́кѡ взыгра́стесѧ ꙗ҆́кѡ ѻ҆внѝ , и҆ хо́лми , ꙗ҆́кѡ а҆́гньцы ѻ҆́вчїи . Ѿ
лица̀ гдⷭ҇нѧ пᲂдви́жасѧ землѧ̀ , ѿ  лица̀ бг҃а і҆а́кѡвлѧ . Ѡ҆бра́щшагѡ ка́мень
во є҆зе́ра вᲂдна́ѧ , и҆ несѣко́мыи во и҆сто́чники вᲂдны́ѧ . Не на́мъ гдⷭ҇и
не на́мъ , но и҆́мени твᲂемꙋ̀ да́ждь сла́вꙋ . ѡ҆ млⷭ҇ти твᲂе́й , и҆ и҆́стинѣ
твᲂе́й . Ꙗ҆вѝ лицѐ твᲂѐ и҆ спасе́ни бꙋ́демъ .= ꙳= Ты̀ ᲂу҆тверди́лъ є҆сѝ
си́лᲂю твᲂе́ю мо́ре , ты̀ сте́рлъ є҆сѝ главы̀ ѕмїе́мъ в̾ вᲂдѣ̀ . Ты̀
сᲂкрꙋши́лъ є҆сѝ главꙋ̀ ѕмїе́вꙋ , да́лъ є҆сѝ тᲂгѡ̀ бра́шно лю́демъ
є҆ѳїѡ́пскимъ . Ты̀ расто́рже и҆сто́чники и҆ пᲂто́ки , ты̀ и҆зсꙋши́лъ є҆сѝ
рѣ́ки , и҆ѳа́мскїѧ . Ви́дѣша тѧ̀ во́ды бж҃е , ви́дѣша тѧ̀ во́ды и҆
ᲂу҆бᲂѧ́шасѧ .= ꙳= ѿ́  гласа гро́ма твᲂегѡ̀ ᲂу҆стра́шатсѧ . Смꙋти́шасѧ бе́здны
мно́жествᲂмъ шꙋ́ма во́дъ , гла́съ да́ша ѻ҆́блацы . И҆́бо стрѣ́лы твᲂѧ̀
прехо́дѧтъ . гла́съ гро́ма твᲂегѡ̀ в̾ кᲂлесѝ . Ѡ҆свѣти́ша мо́лнїѧ твᲂѧ̀
вселе́ннꙋю , пᲂдви́жасѧ и҆ тре́петна бы́сть землѧ̀ . в̾ мо́ри пꙋтїѐ твᲂѝ , и҆
стезѧ̀ твᲂѧ̀ в̾ вᲂда́хъ мно́гахъ , и҆ стᲂпы̀ твᲂѧ̀ непᲂзна́ютсѧ . Ꙗ҆́кѡ
вᲂзвели́чишасѧ дѣ́ла твᲂѧ̀ гдⷭ҇и , всѧ̀ премꙋ́дрᲂстїю сᲂтвᲂри́лъ є҆сѝ .= ꙳=

~Сла́ва ѻ҆ц҃ꙋ и҆ сн҃ꙋ и҆ ст҃о́мꙋ дꙋ́хꙋ .= ꙳ И҆= ны́нѣ и҆ при́снѡ и҆ во́ вѣки
вѣкѡ́мъ , а҆ми́нь .= ꙳=

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е .= гⷤ .=

Н=а кр҃ще́нїе гдⷭ҇не . на ѳ҃ , пѣ́сни , припѣ́вы : В=елича́й дш҃е мᲂѧ̀ ,
и҆́же во і҆ѡрда́нѣ кре́щшагᲂсѧ гдⷭ҇а . =дрꙋгі́и : В=елича́й дш҃е мᲂѧ̀ ,
чⷭ҇тнѣ́йшꙋю нбⷭ҇ныхъ во́инствъ дв҃ꙋ пречⷭ҇тꙋю бцⷣꙋ .







~Мцⷭ҇а ѳевралѧ̀ , въ в҃ дн҃ь . ~На срѣ́тенїе гдⷭ҇а на́шегѡ і҆с҃а хрⷭ҇та̀ .
стихо́въ , к҃з . =припѣ́въ := В=елича́емъ тѧ̀ живᲂда́вче хрⷭ҇тѐ , и҆ чте́мъ
пречⷭ҇тꙋю мт҃рь твᲂю̀ . є҆ю́же по зако́нꙋ ны́нѣ принесе́сѧ въ цр҃кᲂвь гдⷭ҇ню .=

~Ѿры́гнꙋ срⷣце мᲂѐ сло́во бл҃го , гл҃ю а҆́зъ дѣ́ла мᲂѧ̀ цр҃е́ви .= ꙳ =Ꙗ҆зы́къ
мо́й тро́сть кни́жника скᲂрᲂпи́сца . Красе́нъ дᲂбро́тᲂю па́че сынѡ́въ
чл҃ческихъ . И҆злїѧ́сѧ бл҃гᲂда́ть во ᲂу҆стна́хъ твᲂи́хъ . Сегѡ̀ ра́ди
бл҃гᲂслᲂви́  тѧ бг҃ъ в̾ вѣ́къ . препᲂѧ́ши ѻ҆рꙋ́жїе свᲂѐ по бедрѣ̀ твᲂе́й
си́льне , красᲂто́ю твᲂе́ю , и҆ дᲂбро́тᲂю твᲂе́ю . И҆ налѧцы̀ и҆ спѣ́й и҆
црⷭ҇твꙋй , и҆́стины ра́ди и҆ кро́тᲂсти и҆ пра́вды , и҆ наста́витъ тѧ̀ ди́внѡ
десни́ца твᲂѧ̀ . Стрѣ́лы твᲂѧ̀ и҆зъѡ҆щре́нны си́льне . лю́дїе пᲂд̾ тᲂбо́ю
падꙋ́тъ , в̾ срⷣцы вра́гъ цр҃е́въ . Прⷭ҇то́лъ тво́й бж҃е в̾ вѣ́къ вѣ́ка .= ꙳
=Же́злъ пра́вᲂсти , же́злъ црⷭ҇твїѧ твᲂегѡ̀ . Сегѡ̀ ра́ди пᲂма́за тѧ̀ бж҃е бг҃ъ
тво́й , є҆ле́ѡмъ ра́дᲂсти па́че прича́стникъ твᲂи́хъ . Смѵ́рна и҆ ста́кти и҆
касі́ѧ , ѿ  ѻ҆де́ждь твᲂи́хъ . Ѿ тѧ́жестей сло́нᲂвыхъ , и҆з̾ ни́хже
вᲂзвесели́ша тѧ̀ , дще́рѧ цр҃е́й въ честѝ твᲂе́й . Пред̾ста̀ цр҃ца ѡ҆деснꙋ́ю
тебѐ , в̾ ри́захъ пᲂзлаще́ннахъ , ѡ҆дѣ́ѧнна и҆ преꙋкра́шена . Слы́ши дщѝ и҆
ви́ждь и҆ приклᲂнѝ ᲂу҆́хо твᲂѐ , и҆ забꙋ́ди лю́ди твᲂѧ̀ , и҆ до́мъ ѻ҆ц҃а
твᲂегѡ̀ . И҆ вᲂжделѣ́етъ цр҃ь дᲂбро́тѣ твᲂе́й , ꙗ҆́кѡ то́й є҆́сть гдⷭ҇ь
тво́й , и҆ пᲂклᲂни́шисѧ є҆мꙋ̀ . и҆ дщѝ тѵ́рᲂва с̾ да́ры . Лицꙋ̀ твᲂемꙋ̀
пᲂмо́лѧтсѧ бᲂга́тїи лю́дьстїи .= ꙳= Всѧ̀ сла́ва дще́ри цр҃е́вѣ внꙋ́трь .
в̾ рѧ́снахъ златы́хъ ѡ҆дѣ́ѧна и҆ преꙋкра́шена . Гдⷭ҇ь в̾ цр҃кви ст҃ѣ́й
свᲂе́й , гдⷭ҇ь на́  нб҃си прⷭ҇то́лъ є҆гѡ̀ . Ст҃ы́нѧ и҆ велелѣ́пᲂта во ст҃и́лѣ
є҆гѡ̀ . Бг҃ъ в̾ мѣ́стѣ ст҃ѣ́мъ свᲂе́мъ , и҆ в̾ цр҃кви є҆гѡ̀ всѧ́къ кто̀
глаго́летъ сла́вꙋ . Ѡ҆ст҃и́лъ є҆́сть селе́нїе свᲂѐ вы́шнїи . Ви́дѣна бы́ша
ше́ствїѧ твᲂѧ̀ бж҃е , ше́ствїѧ бг҃а мᲂегѡ̀ цр҃ѧ є҆́же въ ст҃ѣ́мъ . Бж҃е
въ ст҃ѣ́мъ пꙋ́ть тво́й . Ст҃а̀ цр҃кви твᲂѧ̀ , и҆ ди́вна в̾ пра́вдꙋ . До́мꙋ
твᲂемꙋ̀ пᲂдᲂба́етъ ст҃ы́ни гдⷭ҇и в̾ дᲂлгᲂтꙋ̀ дні́й .= ꙳= Пᲂмѧнꙋ̀ и҆́мѧ твᲂѐ
во всѧ́кᲂмъ ро́дѣ и҆ ро́дѣ .= ꙳= Та́кѡ пᲂю̀ и҆́мени твᲂемꙋ̀ в̾ вѣ́къ , и҆
терплю̀ и҆́мѧ твᲂѐ , ꙗ҆́кѡ бл҃го пред̾ препᲂдо́бными твᲂи́ми .= ꙳=

~Сла́ва ѻ҆ц҃ꙋ и҆ сн҃ꙋ и҆ ст҃о́мꙋ дꙋ́хꙋ .= ꙳ И҆= ны́нѣ и҆ при́снѡ и҆ во́ вѣки
вѣкѡ́мъ , а҆ми́нь .= ꙳=

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е .= гⷤ .=

=На срѣ́тенїе гдⷭ҇не . на ѳ҃ , пѣ́сни , припѣ́вы :=

~Бцⷣе дв҃о , ᲂу҆пᲂва́нїе хрⷭ҇тїа́нѡмъ , пᲂкры́й и҆ сᲂблюдѝ и҆ спасѝ ,
на тѧ̀ ᲂу҆пᲂва́ющихъ . ~Бцⷣе дв҃о , ми́рꙋ блага́ѧ пᲂмо́щнице , пᲂкры́й и҆
сᲂблюдѝ , ѿ всѧ́кїѧ нꙋ́жи и҆ печа́ли . ~Бг҃ᲂно́се сѷмеѡ́не , прїидѝ
пᲂдъи҆мѝ хрⷭ҇та̀ , є҆го́же рᲂдѝ дв҃а чⷭ҇таѧ мр҃і́ѧ . ~Ѡ҆бъе́млетъ рꙋка́ма
ста́рецъ сѷмеѡ́нъ , сᲂдѣ́телѧ зако́нꙋ , и҆ влⷣкꙋ всѧ́ческихъ . ~Не ста́рецъ
менѐ держи́тъ , но а҆́зъ держꙋ̀ є҆гѡ̀ . то́й бо ѿ менѐ ѿпꙋще́нїѧ про́ситъ .
~Клещѐ та́инственаѧ , ка́кѡ ᲂу҆́гль но́сиши . ка́кѡ пита́еши . пита́ющаго
всѧ̀ . =Ѽ= дщѝ фанꙋ́илева , прїидѝ ста́ни с̾ на́ми , и҆ бл҃гᲂдарѝ хрⷭ҇та̀ ,
сп҃са сн҃а бж҃їѧ . ~А҆́нна цѣлᲂмꙋ́дренаѧ , прᲂвѣща́етъ стра́шнаѧ , и҆спᲂвѣ́даѧ
хрⷭ҇та̀ , твᲂрца̀ нб҃ꙋ и҆ землѝ . ~Непᲂсти́жимо є҆́сть сᲂдѣ́ѧннᲂе ѡ҆ тебѣ̀ ,
а҆́нг҃лѡмъ и҆ чл҃кѡмъ , мт҃и дв҃о чⷭ҇таѧ . ~Чтⷭ҇аѧ гᲂлꙋ́бица , нескве́рнаѧ
а҆́гница , а҆́гньца и҆ па́стырѧ прино́ситъ в̾ цр҃кᲂвь . =Ѽ= хрⷭ҇тѐ всѣ́хъ
цр҃ю , пᲂбѣ́ды на врагѝ странѣ̀ на́шей да́рꙋй . =Ѽ= хрⷭ҇тѐ всѣ́хъ цр҃ю ,
пᲂда́ждь ми сле́зы теплы̀ , да пла́чꙋ свᲂю̀ дш҃ꙋ , ю҆́же ѕлѣ̀ пᲂгꙋби́хъ .
=вмѣ́стѡ , сла́вы . Т=рисїѧ́тельнᲂе и҆ трїѷпᲂста́снᲂе бжⷭ҇тво̀ , бл҃гᲂче́стнѡ
да пᲂхва́лимъ . =вмѣ́стѡ , и҆ ны́нѣ . Ѽ= дв҃це мр҃і́е , прᲂсвѣтѝ мᲂю̀ дш҃ꙋ ,
пᲂмраче́ннꙋю лю́тѣ , жите́йскими сластьмѝ .



~Мцⷭ҇а ма́рта , въ к҃є дн҃ь . ~На бл҃гᲂвѣ́щенїе прест҃ы́ѧ бцⷣы . стихо́въ ,
л҃ѕ . =припѣ́въ : =А҆=рха́нг҃льскїи гла́съ вᲂпїе́мъ  ти чи́стаѧ . ра́дꙋисѧ
ѡ҆бра́дᲂваннаѧ гдⷭ҇ь с̾ тᲂбо́ю .=

~Бж҃е сꙋ́дъ тво́й цр҃е́ви да́ждь , и҆ пра́вдꙋ твᲂю̀ сн҃ꙋ цр҃е́вꙋ .= ꙳=
Сꙋди́ти лю́демъ твᲂи́мъ в̾ пра́вдꙋ , и҆ ни́щимъ твᲂи́мъ в̾ сꙋ́дъ . Да
вᲂспрїи́мꙋтъ го́ры ми́ръ люде́й , и҆ хо́лми пра́вдꙋ . Сꙋди́тъ ни́щимъ
людьски́мъ , и҆ спасе́тъ сы́ны ᲂу҆бо́гихъ . И҆ смири́тъ клеветника̀ , и҆
пребꙋ́детъ с̾ со́лнцемъ , и҆ пре́жде лꙋны̀ ро́да рᲂдѡ́въ . Бл҃гᲂвѣсти́те де́нь
ѿ́  дне спасе́нїе бг҃а на́шегѡ .= ꙳ =Гдⷭ҇ь да́стъ гл҃ъ бл҃гᲂвѣствꙋ́ющимъ си́лꙋ
мно́гꙋ , цр҃ь си́лъ вᲂзлю́бленнагѡ . Клѧ́тсѧ гдⷭ҇ь дв҃дꙋ и҆́стиннᲂю , и҆
не ѿве́ржетсѧ є҆ѧ̀ . Ѿ плᲂда̀ чре́ва твᲂегѡ̀ пᲂсаждꙋ̀ на престо́лѣ твᲂе́мъ .
Сни́детъ ꙗ҆́кѡ до́ждь на рꙋно̀ , и҆ ꙗ҆́кѡ ка́плѧ ка́плющаѧ на́  землю . Гдⷭ҇ь
прекло́нь нб҃са̀ и҆ сни́де , и҆ примра́къ пᲂд̾ нᲂга́ма є҆гѡ̀ . Ꙗ҆́кѡ и҆збра̀
гдⷭ҇ь сїѡ́на , и҆ и҆зво́ли є҆гѡ̀ в̾ жили́ще себѣ̀ .= ꙳= Ѡ҆ст҃и́лъ є҆́сть
селе́нїе свᲂѐ вы́шнїи .= ꙳= Ꙗ҆зы́ка є҆го́же невѣ́дѧше ᲂу҆слы́ша . Бг҃ъ
пᲂсредѣ̀ є҆гѡ̀ и҆ не пᲂдви́житсѧ . Бг҃ъ ꙗ҆́вѣ прїи́детъ , бг҃ъ на́шъ и҆
не премᲂлчи́тъ . Вᲂзсїѧ́етъ во́ днехъ є҆гѡ̀ пра́вда , и҆ мно́жество ми́ра ,
до́ндеже ѿи́метсѧ лꙋна̀ . И҆ ѡ҆блада́етъ ѿ́  мᲂрѧ и҆ до́ мᲂрѧ , и҆ ѿ  рѣ́къ
до кᲂне́цъ вселе́нныѧ . Пред̾ ни́мъ припадꙋ́тъ є҆ѳїѡ́плѧне , и҆ вразѝ є҆гѡ̀
пе́рсть пᲂли́жꙋтъ . Ца́рїе фарсі́йстїи , и҆ ѻ҆́стрᲂви да́ры принесꙋ́тъ .
Ца́рїе а҆раві́йстїи и҆ са́ва да́ры приведꙋ́тъ . И҆ пᲂкло́нѧтсѧ є҆мꙋ̀ всѝ
ца́рїе зе́мстїи .= ꙳= Всѝ ꙗ҆зы́цы пᲂрабо́таютъ є҆мꙋ̀ , ꙗ҆́кѡ и҆зба́вилъ
є҆́сть ни́ща ѿ  си́льна , и҆ ᲂу҆бо́га не бѣ̀ пᲂмо́щника . И҆зба́витъ ни́ща и҆
ᲂу҆бо́га , и҆ дш҃а ᲂу҆бо́гихъ спасе́тъ . Ѿ ли́хвы и҆ ѿ  не пра́вды и҆зба́витъ
дш҃а и҆́хъ . и҆ че́стно и҆́мѧ є҆гѡ̀ пред̾ ни́ми . И҆ жи́въ бꙋ́детъ , и҆ да́стсѧ
є҆мꙋ̀ ѿ  зла́та а҆раві́йска . И҆ пᲂмо́лѧтсѧ ѡ҆ не́мъ всегда̀ , ве́сь де́нь
бл҃гᲂслᲂвѧ́тъ и҆̀ . Бꙋ́детъ ᲂу҆тверже́нїе на землѝ на ве́рхъ го́ръ . И҆
превᲂзнесе́тсѧ па́че лива́на пло́дъ є҆гѡ̀ . И҆ прᲂцвѣтꙋ́тъ ѿ́  града ꙗ҆́кѡ
тра́ва земна́ѧ . Бꙋ́детъ и҆́мѧ є҆гѡ̀ бл҃гᲂслᲂве́но во́ вѣки . Пре́жде сл҃нца
пребыва́етъ и҆́мѧ є҆гѡ̀ . И҆ бл҃гᲂслᲂвѧ́тсѧ ѡ҆ не́мъ всѧ̀ племена̀ земна́ѧ ,
всѝ ꙗ҆зы́цы ᲂу҆блажа́тъ є҆гѡ̀ . Бл҃гᲂслᲂве́нъ гдⷭ҇ь бг҃ъ і҆и҃левъ твᲂрѧ́и
чꙋдеса̀ є҆ди́нъ . И҆ бл҃гᲂслᲂве́но и҆́мѧ сла́вы є҆гѡ̀ во́ вѣки , и҆ въ вѣ́къ
вѣ́ка . И҆ и҆спо́лнитсѧ сла́вы є҆гѡ̀ всѧ̀ землѧ̀ бꙋ́детъ бꙋ́детъ .= ꙳ С=ла́ва
ѻ҆ц҃ꙋ и҆ сн҃ꙋ и҆ ст҃о́мꙋ дꙋ́хꙋ .= ꙳ И҆= ны́нѣ и҆ при́снѡ и҆ во́ вѣки вѣкѡ́мъ ,
а҆ми́нь .= ꙳=

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е .= гⷤ .=

=На бл҃гᲂвѣ́щенїе прест҃ы́ѧ бцⷣы . на ѳ҃ , пѣ́сни , припѣ́въ :
Б=л҃гᲂвѣствꙋ́й землѐ ра́дᲂсть ве́лїю , хвали́те нб҃са̀ бж҃їю сла́вꙋ .



~Въ недѣ́лю цвѣтнꙋ́ю . стихо́въ , л҃в . =припѣ́въ := В=елича́емъ тѧ̀
живᲂда́вче хрⷭ҇тѐ , ѡ҆са́нна в̾ вы́шнихъ . и҆ мы̀ тѝ вᲂпїе́мъ . бл҃гᲂслᲂве́нъ
грѧды́и во́ и҆мѧ гдⷭ҇не .=

~Гдⷭ҇и гдⷭ҇ь на́шъ , ꙗ҆́кѡ чꙋ́дно и҆́мѧ твᲂѐ по все́й землѝ .= ꙳ =Ꙗ҆́кѡ
взѧ́тсѧ велелѣ́пᲂта твᲂѧ̀ превы́ше небе́съ . И҆зо ᲂу҆́стъ младе́нецъ и҆
с̾сꙋ́щихъ сᲂверши́лъ є҆сѝ хвалꙋ̀ . Вра́гъ твᲂи́хъ ра́ди , разрꙋши́ши врага̀ и҆
ме́стника . Запрети́лъ є҆сѝ ꙗ҆зы́кѡмъ , и҆ пᲂги́бе нечести́выи . Въ дѣ́лѣхъ
рꙋ́кꙋ свᲂе́ю ᲂу҆вѧ́зе грѣ́шникъ . Ка́мень є҆го́же небрего́ша зи́ждꙋщїи , се́й
бы́сть во  главꙋ̀ ᲂу҆́глꙋ . ѿ́ гдⷭ҇а бы́сть се́й , и҆ є҆́сть ди́вна во ѻ҆́чїю
на́шею . Гдⷭ҇ь въ сїѡ́нѣ вели́къ , и҆ высо́къ є҆́сть над̾ всѣ́ми людьмѝ . Тꙋ̀
сᲂкрꙋшѝ крѣ́пᲂсти лꙋ́къ , щи́тъ , ѻ҆рꙋ́жїе и҆ бра́нь . Слы́ша и҆ вᲂзвесели́сѧ
сїѡ́нъ . и҆ вᲂзра́дᲂвашасѧ дще́рѧ і҆ꙋде́йскїѧ . Ꙗ҆ви́тсѧ бг҃ъ бᲂго́мъ
в̾ сїѡ́нѣ . Пᲂхвалѝ і҆єрⷭ҇ли́ме гдⷭ҇а , хвалѝ бг҃а твᲂегѡ̀ сїѡ́не .= ꙳
=Ꙗ҆́кѡ ᲂу҆крѣпѝ вереѧ̀ вра́тъ твᲂи́хъ , и҆ бл҃гᲂслᲂвѝ сн҃ы твᲂѧ̀ в̾ тебѣ̀ .
Ѡ҆бъи҆ди́те сїѡ́нъ , и҆ прїими́те є҆гѡ̀ , вᲂзвѣсти́те в̾ стᲂлпѣ́хъ є҆гѡ̀ .
Вᲂзвѣсти́те в̾ сїѡ́нѣ и҆́мѧ гдⷭ҇не , и҆ хвалꙋ̀ є҆гѡ̀ во і҆єрⷭ҇ли́мѣ . По́йте
гдⷭ҇ви живꙋ́щемꙋ в̾ сїѡ́нѣ , вᲂзвѣсти́те во ꙗ҆зы́цѣхъ начина́нїѧ є҆гѡ̀ . Ꙗ҆́кѡ
цр҃ь все́й землѝ бг҃ъ , по́йте разꙋ́мнѡ . Вᲂцр҃и́сѧ бг҃ъ над̾ ꙗ҆зы́ки .= ꙳
=Вᲂскли́кните пред̾ цр҃е́мъ гдⷭ҇емъ . Ꙗ҆́кѡ бг҃ъ спасе́тъ сїѡ́на , и҆
сᲂзи́ждꙋтсѧ гра́ди і҆ꙋде́йстїи . Тебѣ̀ пᲂдᲂба́етъ пѣ́снь бж҃е в̾ сїѡ́нѣ , и҆
тебѣ̀ вᲂзда́стсѧ мл҃тва во і҆єрⷭ҇ли́мѣ . Бл҃гᲂслᲂве́нъ грѧды́и во́ и҆мѧ гдⷭ҇не ,
бг҃ъ гдⷭ҇ь и҆ ꙗ҆ви́сѧ на́мъ .= ꙳ =Сᲂста́вите пра́здникъ во ᲂу҆краше́нныхъ
до рѡ́гъ ѻ҆лтаре́выхъ . Бг҃ъ мо́й є҆сѝ ты̀ и҆ и҆спᲂвѣ́мсѧ тебѣ̀ . бг҃ъ мо́й
є҆сѝ ты̀ , и҆ вᲂзнесꙋ́тѧ . И҆спᲂвѣ́мсѧ тебѣ̀ ꙗ҆́кѡ ᲂу҆слы́ша мѧ̀ , и҆ бы́сть
мнѣ̀ во спасе́нїе . Ꙗ҆́кѡ да вᲂзвѣщꙋ̀ всѧ̀ хвалы̀ твᲂѧ̀ , во вратѣ́хъ дще́рѧ
сїѡ́нѧ . Кто̀ да́стъ ѿ  сїѡ́на спасе́нїе і҆зра́илево внегда̀ вᲂзврати́тъ
гдⷭ҇ь плѣне́нїе люде́й свᲂи́хъ , вᲂзра́дꙋетсѧ і҆а́кѡвъ , и҆ вᲂзвесели́тсѧ
і҆зра́иль . И҆спᲂвѣ́дайтесѧ є҆мꙋ̀ , и҆ хвали́те и҆́мѧ є҆гѡ̀ , во́ градѣ гдⷭ҇а
си́лъ , во́ градѣ бг҃а на́шегѡ . Во дво́рѣхъ до́мꙋ гдⷭ҇нѧ , пᲂсредѣ̀ тебѐ
і҆єрⷭ҇ли́ме .= ꙳ =Вᲂцр҃и́тсѧ гдⷭ҇ь во́ вѣки , бг҃ъ тво́й сїѡ́нѣ в̾ ро́дъ и҆
ро́дъ . Хвала̀ є҆гѡ̀ пребыва́етъ в̾ вѣ́къ и҆ в̾ вѣ́къ вѣ́ка .= ꙳=

~Сла́ва ѻ҆ц҃ꙋ и҆ сн҃ꙋ и҆ ст҃о́мꙋ дꙋ́хꙋ .= ꙳ И҆= ны́нѣ и҆ при́снѡ и҆ во́ вѣки
вѣкѡ́мъ , а҆ми́нь .= ꙳=

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е .= гⷤ .=



В=о  ст҃ꙋ́ю и҆ вели́кꙋю сꙋбо́тꙋ , пᲂе́мъ непᲂро́чны . каѳи́сма , з҃і . Н=а́
гласъ , є҃ . с̾ припѣ́вы на́  три статїѝ . ~на пе́рвᲂй статїѝ , кади́тъ
и҆гꙋ́менъ . ~на втᲂро́й же , и҆ на тре́тїей , кадѧ́тъ сщ҃е́нницы . =та́же ,
п=ᲂе́тъ пе́рвᲂе і҆єре́й , припѣ́въ сі́й пᲂсредѣ̀ цр҃кве . ~прекрести́вши
кади́льницею .

В=елича́емъ тѧ̀ живᲂда́вче хрⷭ҇тѐ , на́съ ра́ди вчера̀ пᲂгребе́нъ є҆сѝ
претерпѣ́вшагѡ . и҆ ѡ҆живлѧ́ющагѡ пресла́внѡ ме́ртвыѧ .=

~Бл҃же́ни непᲂро́чнїи въ пꙋ́ть , хᲂдѧ́щїи въ  зако́нѣ гдⷭ҇ни . В=елича́емъ
тѧ̀ живᲂда́вче хрⷭ҇тѐ . и҆ пᲂчита́емъ страда́нїѧ твᲂѧ̀ честна́ѧ , и҆ сла́внᲂе
сла́вимъ пᲂгребе́нїе .=

~Бл҃же́ни и҆спыта́ющїи свидѣ́нїѧ є҆гѡ̀ , всѣ́мъ срⷣцемъ взы́щꙋтъ є҆гѡ̀ .
В=елича́емъ тѧ̀ і҆с҃е цр҃ю . и҆ пᲂчита́емъ пᲂгребе́нїе и҆ стра́сти твᲂѧ̀ ,
и҆́миже спа́слъ є҆сѝ на́съ и҆з̾ и҆стлѣ́нїѧ .=

~Недѣ́лающїи  бо без̾зако́нїѧ , в̾ пꙋте́хъ є҆гѡ̀ хᲂди́ша . ты̀ запᲂвѣ́далъ
є҆сѝ за́пᲂвѣди твᲂѧ̀ , сᲂхрани́ти ѕѣлѡ̀ . дабы̀ и҆спра́вилисѧ бы́ша пꙋтїѐ
мᲂѝ , сᲂхрани́ти ѡ҆правда́нїѧ твᲂѧ̀ . Ж=иво́тъ во́ грᲂбѣ пᲂлᲂжи́сѧ хрⷭ҇тѐ ,
и҆ а҆́нг҃льскаѧ во́инства дивлѧ́хꙋсѧ зрѧ́ще . схᲂжде́нїе твᲂѐ сла́вѧще .=

~Тᲂгда̀ непᲂстыжꙋ́сѧ , є҆гда̀ при́зрю на всѧ̀ за́пᲂвѣди твᲂѧ̀ . и҆спᲂвѣ́мсѧ
тебѣ̀ в̾ пра́вᲂсти срⷣца , внегда̀ наꙋчи́тимисѧ сꙋдьба́мъ пра́вды твᲂеѧ̀ .
В=лⷣка всѣ́хъ зри́тсѧ ме́ртвъ , и҆ во́ грᲂбѣ но́вѣ пᲂлᲂга́етсѧ , ѡ҆бно́вль
гро́бы ме́ртвымъ .=

~Ѡ҆правда́нїѧ твᲂѧ̀ сᲂхраню̀ , да не ѡ҆ста́виши менѐ до ѕѣла̀ в̾ че́мъ
и҆спра́витъ ю҆́нныи пꙋ́ть сво́й , внегда̀ сᲂхрани́ти слᲂвеса̀ твᲂѧ̀ . Ж=иво́тъ
во́ грᲂбѣ пᲂлᲂжи́сѧ хрⷭ҇тѐ , и҆ сме́ртїю свᲂе́ю сме́рть пᲂгꙋбѝ . и҆стᲂчи́лъ
є҆сѝ ми́рᲂви жи́знь .=

~Всѣ́мъ срⷣцемъ мᲂи́мъ взыска́хъ тебѐ , не  ѿри́ни менѐ ѿ запᲂвѣде́й
твᲂи́хъ . въ срⷣцы мᲂе́мъ съкры́хъ слᲂвеса̀ твᲂѧ̀ , да не сᲂгрѣшꙋ̀ тебѣ̀ .
К=расе́нъ дᲂбро́тᲂю па́че сыно́въ чл҃ческихъ , ꙗ҆́кѡ без̾зра́ченъ ме́ртвъ
ꙗ҆влѧ́етсѧ , є҆стество̀ ᲂу҆краше́и всѧ́ческихъ .=

~Бл҃гᲂслᲂве́нъ є҆сѝ гдⷭ҇и , наꙋчи́ мѧ ѡ҆правда́нїемъ твᲂи́мъ . ᲂу҆стна́ма
мᲂи́ма вᲂзвѣсти́хъ , всѧ̀ сꙋдьбы̀ ᲂу҆́стъ твᲂи́хъ . Т=ебѣ̀ пᲂлᲂже́нꙋ бы́вшꙋ
во́ грᲂбѣ сᲂзда́телю хрⷭ҇тѐ , а҆́дъскаѧ пᲂд̾виза́шасѧ ѡ҆снᲂва́нїѧ . и҆ гро́бы
ѿверзо́шасѧ земны́хъ .=

~Въ пꙋтѝ свидѣ́нїи твᲂи́хъ наслади́хсѧ . ꙗ҆́кѡ ѡ҆ всѧ́кᲂмъ бᲂга́тствѣ , в̾ 
за́пᲂвѣдехъ твᲂи́хъ пᲂꙋчꙋ́сѧ , и҆ ᲂу҆разꙋмѣ́ю пꙋтѝ твᲂѧ̀ . З=е́млю сᲂдержа́и
дла́нїю , ᲂу҆мерщве́нъ пло́тїю , земле́ю ны́нѣ ѡ҆держи́мъ є҆́сть , ме́ртвыѧ
и҆збавлѧ́ѧ а҆́дᲂва ѡ҆держа́нїѧ .=

~Во ѡ҆правда́нїихъ твᲂи́хъ пᲂꙋчꙋ́сѧ , незабꙋ́дꙋ слᲂве́съ твᲂи́хъ . вᲂзда́ждь
рабꙋ̀ твᲂемꙋ̀ живи́ мѧ , и҆ сᲂхраню̀ слᲂвеса̀ твᲂѧ̀ . И҆=з̾ и҆стлѣ́нїѧ взы́де
живо́тъ мо́й сп҃се , тебѣ̀ ᲂу҆ме́ршꙋ , и҆ к̾ ме́ртвымъ прише́дшꙋ , и҆
сᲂкрꙋ́шьшꙋ вереѧ̀ а҆́дᲂвы .=

~Ѿкры́й ѻ҆́чи мᲂѝ , и҆ разꙋмѣ́ю чꙋдеса̀ ѿ  зако́на твᲂегѡ̀ . пришле́цъ а҆́зъ
є҆́смь на землѝ , не скры́й ѿ менѐ запᲂвѣде́й твᲂи́хъ . Ꙗ҆́=кᲂже свѣ́тъ
свѣти́льника пло́ть бж҃їѧ , пᲂд̾ земле́ю ꙗ҆́кᲂже пᲂд̾ спꙋ́дᲂмъ сᲂкрыва́ема
є҆́сть . ѿгᲂнѧ́етъ тмꙋ̀ а҆́дᲂвꙋ .=

~Вᲂз̾любѝ дш҃а мᲂѧ̀ вᲂз̾жела́ти сꙋдьбы̀ твᲂѧ̀ , на всѧ́ко вре́мѧ . запрети́лъ
є҆сѝ гᲂрды́мъ . про́клѧти ᲂу҆клᲂнѧ́ющїисѧ ѿ запᲂвѣде́й твᲂи́хъ . К=а́мень
живо́тныи , прїе́мъ а҆́дъ всеѧ́децъ , и҆з̾блева̀ и҆́хже пᲂжрѐ ѿ́  вѣка
ме́ртвыѧ .=

~Ѿи҆мѝ ѿ менѐ пᲂно́съ и҆ ᲂу҆ничиже́нїе , занѐ свидѣ́нїѧ твᲂѧ̀ взыска́хъ .
и҆́бо сѣдо́ша кн҃зи и҆ на  мѧ̀ клевета́хꙋ . ра́бъ же тво́й пᲂꙋча́шесѧ
во ѡ҆правда́нїихъ твᲂи́хъ . В=о́ грᲂбѣ но́вѣ пᲂлᲂжи́сѧ хрⷭ҇тѐ , и҆ є҆стество̀
чл҃ческᲂе ѡ҆бнᲂви́лъ є҆сѝ . вᲂскре́съ нᲂвᲂлѣ́пно и҆з̾ ме́ртвыхъ .=

~И҆́бо свидѣ́нїѧ твᲂѧ̀ пᲂꙋче́нїе мᲂѐ є҆́сть . и҆ сᲂвѣ́ти мᲂѝ ѡ҆правда́нїѧ
твᲂѧ̀ . прильпѐ землѝ дш҃а мᲂѧ̀ , живи́ мѧ по слᲂвесѝ твᲂемꙋ̀ . Н=а́ землю
сни́де да спасе́ши а҆да́ма . и҆ на землѝ сегѡ̀ не ѡ҆брѣ́тъ влⷣко , да́же
до а҆́да сни́де и҆скі́и .=

~Пꙋтѝ мᲂѧ̀ и҆спᲂвѣ́дахъ и҆ ᲂу҆слы́шалъ мѧ̀ є҆сѝ , наꙋчи́ мѧ ѡ҆правда́нїемъ
твᲂи́мъ . пꙋтѝ ѡ҆правда́нїи твᲂи́хъ вразꙋми́ мѧ , и҆ пᲂꙋчꙋ́сѧ въ чꙋдесѣ́хъ
твᲂи́хъ . Ꙗ҆́=кᲂже зе́рно пшени́чно , в̾нѣ́дра земна́ѧ заше́дъ . мнᲂгᲂпе́рстныи
во́здалъ є҆сѝ кла́съ , вᲂз̾ста́вивъ земны́ѧ , ꙗ҆́же ѿ  а҆да́ма .=

~Вᲂз̾дрема̀ дш҃а мᲂѧ̀ ѿ ᲂу҆ны́нїѧ , ᲂу҆тверди́ мѧ въ слᲂвесѣ́хъ твᲂи́хъ .
пꙋ́ть не пра́вды ѿста́ви ѿ менѐ , и҆ зако́нᲂмъ твᲂи́мъ пᲂми́лꙋй мѧ . П=ᲂд̾
земле́ю скры́сѧ ꙗ҆́кѡ сл҃нце , ны́нѣ но́щїю сме́ртнᲂю пᲂкрᲂве́нъ бы́сть . но
вᲂз̾сїѧ́й свѣтлѣ́йше сп҃се .=

~Пꙋ́ть и҆́стинныи и҆з̾во́лихъ , и҆ сꙋдьбы̀ твᲂѧ̀ незабы́хъ . прилѣпи́хсѧ
свидѣ́нїемъ твᲂи́мъ , гдⷭ҇и не пᲂсрамѝ менѐ . Ꙗ҆́=кᲂже крꙋгъ сл҃нчныи лꙋча̀
сᲂкрыва́етъ сп҃се , тебѐ ны́нѣ гро́бъ сᲂкры̀ , скᲂнча́вшасѧ сме́ртїю
пло́тьски .=

~Пꙋ́ть запᲂвѣде́й твᲂи́хъ теко́хъ , є҆гда̀ раз̾шири́лъ є҆сѝ срⷣце мᲂѐ .
закᲂнᲂпᲂлᲂжѝ мнѣ̀ гдⷭ҇и пꙋ́ть ѡ҆правда́нїи твᲂи́хъ , и҆ взыщꙋ̀ и҆̀ вы́нꙋ .
А҆́=нг҃льскаѧ ра́дᲂсть сп҃се сы́и , ны́нѣ и҆ печа́ли си́хъ вина̀ , ви́димь
пло́тїю без̾дыха́нїѧ ме́ртвъ .=

~Вразꙋми́  мѧ и҆ и҆спыта́ю зако́нъ тво́й , и҆ сᲂхраню̀ и҆̀ всѣ́мъ срⷣцемъ
мᲂи́мъ . наста́ви мѧ на пꙋ́ть запᲂвѣде́й твᲂи́хъ , ꙗ҆́кѡ то́й вᲂсхᲂтѣ̀ .
В=ᲂз̾не́ссѧ на́  древо , и҆ жи́вы земны́ѧ сᲂвᲂз̾дви́жеши . пᲂд̾ земле́ю  же
бы́въ , лежа́щїѧ пᲂд̾ не́ю сᲂвᲂскреша́еши .=

~Приклᲂнѝ срⷣце мᲂѐ во свидѣ́нїѧ твᲂѧ̀ , а҆ не  в̾ лихᲂи́мство . ѿвратѝ
ѻ҆́чи мᲂѝ не  ви́дѣти сꙋеты̀ , в̾ пꙋтѝ твᲂе́мъ живи́ мѧ . Ꙗ҆́=кᲂже ле́въ
ᲂу҆снꙋ́въ сп҃се пло́тїю . ꙗ҆́кᲂже нѣ́кїи ски́менъ мла́дъ вᲂста́еши , ѿ  ло́жь
ста́рᲂсть плᲂтьскꙋ́ю .=

~Пᲂста́ви рабꙋ̀ твᲂемꙋ̀ сло́во твᲂѐ в̾ стра́хъ тво́й . ѿи҆мѝ пᲂнᲂше́нїе
мᲂѐ , є҆́же не пщева́хъ , ꙗ҆́кѡ сꙋдьбы̀ твᲂѧ̀ бла́ги . В=ъ ре́бра прᲂбᲂде́нъ
бы́сть , ребро̀ взе́мыи а҆да́мле , ѿ  него́же всѐ со́здалъ є҆сѝ , и҆ и҆стᲂчѝ
то́ки чисти́тельныѧ .=

~Сѐ вᲂз̾желѣ́хъ за́пᲂвѣди твᲂѧ̀ , в̾ пра́вдѣ твᲂе́й живи́ мѧ . и҆
да прїи́детъ на  мѧ̀ млⷭ҇ть твᲂѧ̀ гдⷭ҇и , спасе́нїе твᲂѐ по  слᲂвесѝ
твᲂемꙋ̀ . Т=а́йнѡ ᲂу҆́бѡ дре́вле закала́етсѧ а҆́гнецъ . ты́же ꙗ҆́вѣ жре́нъ
бы́въ неѕло́биве , всю̀ тва́рь ѡ҆чи́стилъ є҆сѝ сп҃се .=

=И҆= ѿвѣща́ю пᲂнᲂша́ющимъ мѝ сло́во , ꙗ҆́кѡ ᲂу҆пᲂва́хъ на слᲂвеса̀ твᲂѧ̀ . и҆
не  ѿи҆мѝ ѿ ᲂу҆́стъ мᲂи́хъ слᲂвесѐ и҆́стинна до ѕѣла̀ , занѐ на сꙋдьбы̀ твᲂѧ̀
ᲂу҆пᲂва́хъ . К=то̀ и҆з̾рече́тъ ѻ҆́бразъ та́йно ᲂу҆жа́сныи , влады́и  бо
тва́рїю , дне́сь стра́сть прїе́млетъ , и҆ ᲂу҆мира́етъ на́съ ра́ди .=

=И҆ =сᲂхраню̀ зако́нъ тво́й всегда̀ во́ вѣки , и҆ в̾  вѣ́къ вѣ́ка . и҆
хᲂжда́хъ в̾ ширᲂтѣ̀ , ꙗ҆́кѡ за́пᲂвѣди твᲂѧ̀ взыска́хъ . А҆́=ще и҆ ме́ртвъ
ꙗ҆ви́сѧ , но жи́въ ꙗ҆́кѡ бг҃ъ , ᲂу҆мерщве́ныѧ чл҃ки ѡ҆живи́лъ є҆сѝ , на́ше
ᲂу҆мертвѝ ᲂу҆мерщве́нїе .=

=И҆= глаго́лахъ ѡ҆ свидѣ́нїихъ твᲂи́хъ пред̾ царѝ и҆ нестыдѧ́хсѧ . и҆
пᲂꙋча́хсѧ в̾ за́пᲂвѣдехъ твᲂи́хъ . и҆́хже вᲂз̾люби́хъ ѕѣлѡ̀ . и҆ вᲂз̾двиго́хъ
рꙋ́цѣ мᲂѝ к̾ за́пᲂвѣдемъ твᲂи́мъ , и҆́хже вᲂз̾люби́хъ . и҆ пᲂꙋча́хсѧ
во ѡ҆правда́нїихъ твᲂи́хъ . Ѽ =ра́дᲂсти ѻ҆́нᲂѧ , ѽ мно́гїѧ сла́дᲂсти , є҆ѧ́же
и҆́хъ же во а҆́дѣ напо́лнилъ є҆сѝ , во́  днехъ мра́чныхъ свѣ́тъ вᲂз̾сїѧ́въ .=

~Пᲂмѧнѝ слᲂвесѐ твᲂегѡ̀ рабꙋ̀ твᲂемꙋ̀ , ѡ҆ не́мже ᲂу҆пᲂва́нїе да́лъ ми
є҆сѝ . та́  мѧ ᲂу҆тѣ́ши во смире́нїи мᲂе́мъ , занѐ сло́во твᲂѐ ѡ҆живи́ мѧ .
го́рдїи закᲂнᲂпрестꙋпᲂва́хꙋ до ѕѣла̀ , ѿ зако́на же твᲂегѡ̀ не ᲂу҆клᲂни́хсѧ .
А҆́=ще и҆ во́ грᲂбѣ пᲂкрыва́ешисѧ , и҆лѝ въ вереѧ́хъ а҆́дъскихъ , но и҆ гро́бы
и҆стᲂщи́лъ є҆сѝ , и҆ а҆́да ѡ҆бнажи́лъ є҆сѝ хрⷭ҇тѐ .=

~Пᲂмѧнꙋ́хъ сꙋдьбы̀ твᲂѧ̀ ѿ́ вѣка гдⷭ҇и , и҆ ᲂу҆тѣ́шихсѧ . печа́ли ѡ҆бдержа́тъ
мѧ̀ ѿ грѣ́шникъ , ѡ҆ставлѧ́ющихъ зако́нъ тво́й . В=о́лею сᲂше́дъ сп҃се на́ 
землю , ᲂу҆мерщве́ныѧ чл҃ки ѡ҆живи́лъ є҆сѝ , и҆ вᲂз̾ведѐ к̾ сла́вѣ ѻ҆́ч҃ей .=

~Пѣ́та бѧ́хꙋ мнѣ̀ ѡ҆правда́нїѧ твᲂѧ̀ , на  мѣ́стѣ прише́льствїѧ мᲂегѡ̀ .
пᲂмѧнꙋ́хъ в̾ нᲂщѝ и҆́мѧ твᲂѐ гдⷭ҇и , и҆ сᲂхрани́хъ зако́нъ тво́й . И҆́=же
рꙋко́ю свᲂе́ю сᲂзда́въ а҆да́ма ѿ  землѝ , тᲂгѡ̀ ра́ди є҆стество́мъ бы́сть
чл҃къ , и҆ распѧ́сѧ во́лею свᲂе́ю .=

~Сїѧ̀ бы́сть мнѣ̀ , занѐ ѡ҆правда́нїѧ твᲂѧ̀ взыска́хъ . ча́сть мᲂѧ̀ є҆сѝ
гдⷭ҇и , рѣ́хъ сᲂхрани́ти зако́нъ тво́й . П=ᲂслꙋ́шавъ сло́ве ѻ҆ц҃а свᲂегѡ̀ ,
да́же до а҆́да сᲂше́лъ є҆сѝ , и҆ вᲂскр҃си́лъ є҆сѝ ро́дъ чл҃ческїи .=

~Пᲂмᲂли́хсѧ лицꙋ̀ твᲂемꙋ̀ всѣ́мъ срⷣцемъ мᲂи́мъ . пᲂми́лꙋй мѧ по слᲂвесѝ
твᲂемꙋ̀ . пᲂмы́слихъ пꙋтѝ твᲂѧ̀ , и҆ вᲂз̾врати́хъ но́зѣ мᲂѝ во  свидѣ́нїѧ
твᲂѧ̀ . К=то̀ претерпи́тъ сло́ве зрѣ́ти тѧ ме́ртва во́ грᲂбѣ , ꙗ҆́кѡ
ᲂу҆мерщве́на лежа́ща , чл҃кᲂлю́бца влⷣкꙋ и҆ бг҃а .=

~Оу҆гᲂто́вихсѧ и҆ несмꙋти́хсѧ , сᲂхрани́ти за́пᲂвѣди твᲂѧ̀ , ю҆́жа грѣ́шникъ
ѡ҆бѧза́шасѧ мнѣ̀ , и҆ зако́на твᲂегѡ̀ незабы́хъ . О=у҆вы̀ мнѣ̀ свѣ́те ми́рꙋ ,
ᲂу҆вы̀ мнѣ̀ свѣ́те мо́й , і҆с҃е мо́й вᲂз̾желе́нныи , вᲂпїѧ́ше дв҃аѧ
съ пла́чемъ взыва́ющи .=

~Въ пᲂлꙋ́нᲂщи вᲂста́хъ , и҆спᲂвѣ́датисѧ тебѣ̀ ѡ҆ сꙋдьба́хъ пра́вды твᲂеѧ̀ ,
прича́стникъ а҆́зъ є҆́смь всѣ́мъ бᲂѧ́щимсѧ тебѐ , и҆ хранѧ́щимъ за́пᲂвѣди
твᲂѧ̀ . ѽ =бж҃їе сло́ве , ѽ ра́дᲂсте мᲂѧ̀ , ка́кѡ претерплю̀ тридне́внᲂе твᲂѐ
пᲂгребе́нїе , ны́нѣ  бо дви́жꙋсѧ ᲂу҆тро́бᲂю ма́терьски .=

~Млⷭ҇ти твᲂеѧ̀ гдⷭ҇и и҆спо́лнена є҆́сть землѧ̀ , ѡ҆правда́нїемъ твᲂи́мъ
наꙋчи́ мѧ . бл҃гᲂсть сᲂтвᲂри́лъ є҆сѝ с̾ рабо́мъ твᲂи́мъ гдⷭ҇и , по слᲂвесѝ
твᲂемꙋ̀ . К=то̀ да́стъ мѝ во́дꙋ и҆сто́чникъ слеза́мъ , бг҃ᲂневѣ́стнаѧ дв҃аѧ
вᲂпїѧ́ше , да вᲂспла́чꙋ сла́дкагѡ сѝ і҆с҃а .=

~Бл҃гᲂсти и҆ наказа́нїю и҆ ра́зꙋмꙋ наꙋчи́ мѧ , занѐ за́пᲂвѣдемъ твᲂи́мъ
вѣ́рᲂвахъ , пре́жде да́же несмири́хсѧ , а҆́зъ прегрѣши́хъ . сегѡ̀ ра́ди сло́во
твᲂѐ сᲂхрани́хъ . И҆ =го́ры и҆ хо́лми , и҆ чл҃ческаѧ мно́жества , вᲂспла́чите
ны́нѣ , и҆ рыда́йте со мно́ю мт҃рїю бж҃їею .=

~Бл҃гъ є҆сѝ ты̀ гдⷭ҇и . и҆ бл҃гᲂстїю твᲂе́ю наꙋчи́ мѧ ѡ҆правда́нїемъ
твᲂи́мъ . ᲂу҆мно́жисѧ на мѧ̀ не пра́вда гᲂрды́хъ , а҆́зъ же всѣ́мъ срⷣцемъ
мᲂи́мъ и҆спыта́ю за́пᲂвѣди твᲂѧ̀ . К=ᲂгда̀ ви́жꙋ тѧ сп҃се без̾лѣ́тнагѡ свѣ́та ,
ра́дᲂсть и҆ сла́дᲂсть срⷣца мᲂегѡ̀ , дв҃аѧ ма́терьски взыва́ше .=

~Оу҆сыри́сѧ ꙗ҆́кѡ млеко̀ срⷣце и҆́хъ , а҆́зъ же зако́нꙋ твᲂемꙋ̀ пᲂꙋчи́хсѧ .
бла́го мнѣ̀ ꙗ҆́кѡ смири́лъ мѧ є҆сѝ , да наꙋчꙋ́сѧ ѡ҆правда́нїемъ твᲂи́мъ .
бла́гъ мнѣ̀ зако́нъ ᲂу҆́стъ твᲂи́хъ , па́че ты́сѧщь зла́та и҆ сребра̀ . А҆́=ще
и҆ во́лею ꙗ҆ви́сѧ во́ грᲂбѣ ме́ртвъ , но и҆ чл҃ки ꙗ҆́кᲂже прᲂречѐ ,
вᲂскрⷭ҇нїемъ сп҃се мо́й вᲂз̾дви́жеши .=

~Сла́ва ѻ҆ц҃ꙋ и҆ сн҃ꙋ и҆ ст҃о́мꙋ дх҃ꙋ . В=ᲂспѣва́емъ тѧ̀ сло́ве всѣ́хъ бг҃а ,
со ѻ҆ц҃е́мъ и҆ дх҃ᲂмъ ст҃ы́мъ , сла́вимъ и҆ бжⷭ҇твенᲂе пᲂгребе́нїе твᲂѐ .=

=И҆= ны́нѣ и҆ прⷭ҇нѡ и҆ во́ вѣки вѣкѡ́мъ , а҆ми́нь . Б=л҃жи́мъ тѧ̀ бцⷣе
чи́стаѧ , и҆ пᲂчита́емъ тридне́внᲂе пᲂгребе́нїе сн҃а твᲂегѡ̀ , и҆ бг҃а на́шегѡ
вѣ́рнѡ .=

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е , =три́жды , съ припѣ́вы :
=В=елича́емъ тѧ̀ живᲂда́вче хрⷭ҇тѐ , на́съ ра́ди вчера̀ пᲂгребе́нъ є҆сѝ
претерпѣ́вшагѡ . и҆ ѡ҆живлѧ́ющагѡ пресла́внѡ ме́ртвыѧ .=

~та́же , статїю̀ втᲂрꙋ́ю начина́етъ і҆єре́й , и҆ пᲂе́тъ є҆ди́нᲂщи :
Д=ᲂсто́йнѡ є҆́сть велича́ти тѧ̀ , живᲂда́вче хрⷭ҇тѐ , врата̀ а҆́дᲂва
сте́ршагѡ , и҆ наси́лїе дїѧ́вᲂле разо́ршагѡ .=

~Рꙋ́цѣ твᲂѝ сᲂтвᲂри́стѣ мѧ и҆ сᲂзда́стѣ мѧ . вразꙋми́ мѧ и҆ наꙋчꙋ́сѧ
запᲂвѣде́мъ твᲂи́мъ . Д=ᲂсто́йнѡ є҆́сть велича́ти тѧ̀ живᲂда́вца , на крⷭ҇тѣ̀
рꙋ́цѣ прᲂсте́ршагѡ , и҆ сᲂкрꙋ́шшагѡ держа́вꙋ вра́жїю .=

~Бᲂѧ́щїисѧ тебѐ ᲂу҆́зрѧтъ мѧ̀ и҆ вᲂз̾веселѧ́тсѧ , ꙗ҆́кѡ на слᲂвеса̀ твᲂѧ̀
ᲂу҆пᲂва́хъ . разꙋмѣ́хъ гдⷭ҇и ꙗ҆́кѡ пра́вда пᲂвелѣ́нїѧ твᲂѧ̀ . и҆ вᲂи́стинꙋ
смири́лъ  мѧ є҆сѝ . Д=ᲂсто́йнѡ є҆́сть велича́ти тѧ̀ всѣ́хъ зижди́телѧ .
страда́нїи  бо твᲂи́ми и҆мѣ́хᲂмъ без̾сме́ртїе , и҆зба́вльшесѧ
и҆з̾ и҆стлѣ́нїѧ .=

~Бꙋ́ди  же млⷭ҇ть твᲂѧ̀ , да ᲂу҆тѣ́шитъ мѧ̀ по слᲂвесѝ твᲂемꙋ̀ раба̀
твᲂегѡ̀ . да прїи́дꙋтъ мнѣ̀ щедро́ты твᲂѧ̀ , и҆ жи́въ бꙋ́дꙋ . ꙗ҆́кѡ зако́нъ
тво́й пᲂꙋче́нїе мᲂѐ є҆́сть . О=у҆жасе́сѧ землѧ̀ , и҆ сл҃нце сп҃се сᲂкры́сѧ ,
тебѣ̀ невече́рнемꙋ свѣ́тꙋ хрⷭ҇тѐ , заше́дшꙋ во́ грᲂбъ пло́тїю .=

~Да пᲂстыдѧ́тсѧ го́рдїи , ꙗ҆́кѡ не пра́веднѣ без̾зако́нᲂваша намѧ̀ . а҆́зъ же
пᲂꙋчꙋ́сѧ в̾ за́пᲂвѣдехъ твᲂи́хъ . да ѡ҆братѧ́тъ мѧ̀ бᲂѧ́щїисѧ тебѐ , и҆
вѣ́дꙋщїи свидѣ́нїѧ твᲂѧ̀ . О=у҆снꙋ́лъ є҆сѝ хрⷭ҇тѐ , є҆сте́ствено живо́тныи
со́нъ во́ грᲂбѣ , и҆ ѿ  тѧ́жкагѡ сна̀ грѣхо́внагѡ , вᲂз̾дви́гнꙋлъ є҆сѝ ро́дъ
чл҃ческїи .=

~Да бꙋ́детъ срⷣце мᲂѐ непᲂро́чно во ѡ҆правда́нїихъ твᲂи́хъ , да́сѧ
непᲂстыжꙋ̀ . ѡ҆скꙋдѣва́етъ во спасе́нїе твᲂѐ дш҃а мᲂѧ̀ , въ сло́во твᲂѐ
ᲂу҆пᲂва́хъ . З=а́йде по́д̾ землю , рꙋко́ю сᲂзда́выи чл҃ка , да вᲂз̾дви́гнеши ѿ 
паде́нїѧ сᲂбо́ры чл҃ческїѧ , всеси́льнᲂю держа́вᲂю .=

~Ѡ҆скꙋдѣ́ша ѻ҆́чи мᲂѝ в̾ сло́во твᲂѐ гл҃юще , кᲂгда̀ ᲂу҆тѣ́шиши мѧ̀ . занѐ
бы́хъ ꙗ҆́кѡ мѣ́хъ на сла́нѣ , ѡ҆правда́нїи твᲂи́хъ незабы́хъ . П=ла́чь
сщ҃е́нныи прїидѣ́те вᲂспᲂе́мъ , хрⷭ҇то́ви ᲂу҆ме́ршемꙋ , ꙗ҆́кѡ дре́вле жены̀
мѷрᲂно́сицы , да ра́дꙋйтесѧ ᲂу҆слы́шимъ с̾ ни́ми .=

~Кᲂли́кѡ є҆́сть дні́й раба̀ твᲂегѡ̀ , кᲂгда̀ сᲂтвᲂри́ши ѿ гᲂнѧ́щихъ мѧ̀
сꙋ́дъ . пᲂвѣ́даша мнѣ̀ закᲂнᲂпрестꙋ́пницы глꙋмле́нїѧ , но не ꙗ҆́кѡ зако́нъ
тво́й гдⷭ҇и . М=и́ро вᲂи́стинꙋ є҆сѝ ты̀ сло́ве не и҆стᲂщи́мᲂе . тѣ́мже тѝ и҆
ми́ра принᲂша́хꙋ , ꙗ҆́кѡ ме́ртвꙋ живо́мꙋ , жены̀ мѷрᲂно́сицы .=

~Всѧ̀ за́пᲂвѣди твᲂѧ̀ и҆́стина . без̾ пра́вды пᲂгна́ша мѧ пᲂмᲂзи́ ми . ма́ла
не скᲂнча́ша менѐ на землѝ . а҆́зъ же не ѡ҆ста́вихъ запᲂвѣде́й твᲂи́хъ .
И҆=злїѧ̀ ѡ҆ тебѣ̀ ᲂу҆мерщве́нѣ сло́ве ма́терьнѧѧ рыда́нїѧ , без̾ сѣ́мене
ро́ждьшаѧ тѧ̀ , сп҃са дш҃а́мъ на́шимъ .=

~По млⷭ҇ти твᲂе́й живи́ мѧ , и҆ сᲂхраню̀ свидѣ́нїѧ ᲂу҆́стъ твᲂи́хъ .
во́ вѣки гдⷭ҇и сло́во твᲂѐ пребывае́тъ на́  нб҃си , въ ро́дъ и҆ ро́дъ и҆́стина
твᲂѧ̀ . З=а́йде по́д̾ землю ѕвѣзда̀ пра́веднаѧ , и҆ ме́ртвыѧ ꙗ҆́кᲂже ѿ  сна̀
вᲂз̾дви́глъ є҆сѝ , ѿгна́въ всѧ́кꙋ тмꙋ̀ и҆́же во а҆́дѣ .=

~Ѡ҆снᲂва́лъ є҆сѝ зе́млю , и҆ пребыва́етъ ᲂу҆чине́нїемъ твᲂи́мъ . пребыва́етъ
де́нь , ꙗ҆́кѡ всѧ́ческаѧ рабо́тна тебѣ̀ . З=е́рно двᲂера́слено , є҆стество̀
жи́зненᲂе , в̾ нѣ́дра земна́ѧ сѣ́етсѧ со слеза́ми дне́сь , но прᲂзѧбѐ ми́рᲂви
ѡ҆бра́дᲂванїе .=

~Ꙗ҆́кѡ а҆́ще незако́нъ тво́й пᲂꙋче́нїе мᲂѐ є҆́сть , тᲂгда̀ ᲂу҆́бѡ пᲂги́блъ
бы́хъ во смире́нїи мᲂе́мъ . во́ вѣки незабꙋ́дꙋ ѡ҆правда́нїи твᲂи́хъ , занѐ
въ ни́хъ живи́лъ мѧ є҆сѝ . О=у҆бᲂѧ́сѧ а҆да́мъ , бг҃ꙋ хᲂдѧ́щꙋ въ раѝ .
ра́дꙋетъжесѧ тᲂмꙋ̀ , ко а҆́дꙋ сᲂше́дшꙋ . пады́и пре́жде , ны́нѣ вᲂз̾двиза́емь .=

~Тво́й є҆́смь а҆́зъ спаси́ мѧ , ꙗ҆́кѡ ѡ҆правда́нїи твᲂи́хъ взыска́хъ . менѐ
жда́ша грѣ́шницы пᲂгꙋби́ти мѧ̀ , свидѣ́нїѧ твᲂѧ̀ разꙋмѣ́хъ . Ж=ре́тъ тѝ
же́ртвꙋ сле́знꙋю , ро́ждьшаѧ тѧ̀ хрⷭ҇тѐ , пло́тїю пᲂлᲂже́нꙋ во́  грᲂбѣ ,
вᲂпїю́щи , вᲂста́ни ча́до ꙗ҆́кᲂже прᲂречѐ .=

~Всѧ́кᲂѧ кᲂнчи́ны ви́дѣхъ кᲂне́цъ , ширᲂка̀ за́пᲂвѣдь твᲂѧ̀ ѕѣлѡ̀ . ко́ль
вᲂз̾люби́хъ зако́нъ тво́й гдⷭ҇и , ве́сь де́нь пᲂꙋче́нїе мᲂѐ є҆́сть .
З=ахо́диши по́д̾ землю сп҃се , сл҃нце пра́вдѣ , тѣ́мже ро́ждьшаѧ  тѧ лꙋна̀ ,
печа́лїю ѡ҆скꙋдѣва́етъ , ви́да твᲂегѡ̀ лиша́ема .=

~Па́че вра́гъ мᲂи́хъ ᲂу҆мꙋдри́лъ мѧ̀ є҆сѝ за́пᲂвѣдїю твᲂе́ю , занѐ в̾ вѣ́къ
мᲂѧ̀ є҆́сть . па́че всѣ́хъ ᲂу҆ча́щихъ мѧ̀ разꙋмѣ́хъ , занѐ свидѣ́нїѧ твᲂѧ̀
пᲂꙋче́нїе мᲂѐ є҆́сть . О=у҆жасе́сѧ а҆́дъ сп҃се зрѧ́  тѧ живᲂда́вца ,
бᲂга́тство є҆гѡ̀ ᲂу҆праздни́вша , и҆ и҆́҆́же ѿ́  вѣка ме́ртвыѧ вᲂз̾дви́жꙋща .=

~Па́че ста́рецъ разꙋмѣ́хъ , занѐ запᲂвѣде́й твᲂи́хъ взыска́хъ . ѿ всѧ́кᲂгѡ
пꙋтѝ лꙋка́ва вᲂз̾брани́хъ нᲂга́мъ мᲂи́мъ , да сᲂхраню̀ слᲂвеса̀ твᲂѧ̀ . С=л҃нце
свѣ́тъ вᲂз̾сїѧва́етъ по́ нᲂщи сло́ве . ты̀ ᲂу҆́бѡ вᲂскре́съ , прᲂсїѧ̀
по сме́рти ꙗ҆́снѡ , ꙗ҆́кѡ ѿ  черто́га .=

=Ѿ= сꙋде́бъ твᲂи́хъ не ᲂу҆клᲂни́хсѧ , занѐ ты̀ зако́нъ пᲂлᲂжи́лъ ми є҆сѝ .
ко́ль сладка̀ гᲂрта́ни мᲂемꙋ̀ слᲂвеса̀ твᲂѧ̀ , па́че ме́да ᲂу҆сто́мъ мᲂи́мъ .
З=емлѧ̀ сᲂзда́телѧ в̾ нѣ́дра прїе́мши , тре́петᲂмъ ѡ҆бъє́мшисѧ кᲂле́блетсѧ ,
ᲂу҆спи́вши ме́ртвыѧ трѧсе́нїемъ .=

=Ѿ= запᲂвѣде́й твᲂи́хъ разꙋмѣ́хъ , сегѡ̀ ра́ди вᲂз̾ненави́дѣхъ всѧ́къ пꙋ́ть
не  пра́вды . свѣти́льникъ нᲂга́мъ мᲂи́мъ зако́нъ тво́й , и҆ свѣ́тъ стезѧ́мъ
мᲂи́мъ . Т=ы̀ сло́ве живᲂтꙋ̀ да́тель . тѣ́мже і҆ꙋдѣ́и на крⷭ҇тѣ̀ вᲂзнесе́нъ
ᲂу҆́мрети , но вᲂздви́же с̾ сᲂбо́ю всѧ̀ ме́ртвыѧ .=

~Клѧ́хсѧ и҆ пᲂста́вихъ , сᲂхрани́ти сꙋдьбы̀ пра́вды твᲂеѧ̀ . смири́хсѧ
до ѕѣла̀ гдⷭ҇и , живи́ мѧ по слᲂвесѝ твᲂемꙋ̀ . Д=ᲂбро́тꙋ сло́ве пе́рвꙋю
не и҆мѣ̀ ни ви́дъ , є҆гда̀ стражда́ше . но вᲂскр҃съ прᲂвᲂзсїѧ̀ , ᲂу҆до́бривъ
челᲂвѣ́ки бжⷭ҇твеными зарѧ́ми .=

~Во́льнаѧ ᲂу҆́стъ мᲂи́хъ бл҃гᲂвᲂли́ же гдⷭ҇и , и҆ сꙋдьба́мъ твᲂи́мъ наꙋчи́ мѧ
дш҃а мᲂѧ̀ в̾ рꙋ́кꙋ твᲂе́ю вы́нꙋ , и҆ зако́на твᲂегѡ̀ незабы́хъ . З=а́йде
пло́тїю в̾ зе́млю , свѣ́те невече́рнїи . и҆ нетерпѧ̀ зрѣ́ти со́лнце пᲂме́рче ,
пᲂлꙋ́дне и҆ є҆щѐ сꙋ́щи .=

~Пᲂлᲂжи́ша грѣ́шницы сѣ́ть мнѣ̀ , и҆ ѿ запᲂвѣде́й твᲂи́хъ незаблꙋди́хъ .
наслѣ́дᲂвах̾ свидѣ́нїѧ твᲂѧ̀ во́ вѣки , ꙗ҆́кѡ ра́дᲂванїе срⷣца мᲂегѡ̀ сꙋ́ть .
С=л҃нце в̾кꙋ́пѣ и҆ лꙋна̀ пᲂме́ркше сп҃се , рабо́мъ бл҃гᲂразꙋ́мнымъ
пᲂдᲂблѧ́хꙋсѧ , и҆́же въ че́рны ѻ҆де́жды ѡ҆блача́тсѧ .=

~Приклᲂни́хъ срⷣце мᲂѐ , сᲂтвᲂри́ти ѡ҆правда́нїѧ твᲂѧ̀ , въ вѣ́къ
за вᲂз̾даѧ́нїе . закᲂнᲂпрестꙋ́пныѧ вᲂз̾ненави́дѣхъ , зако́нъ же тво́й
вᲂз̾люби́хъ . О=у҆снꙋ́лъ є҆сѝ ма́лѡ , ѡ҆живи́лъ є҆сѝ ᲂу҆ме́ршїѧ , и҆
вᲂскр҃съ , вᲂскреси́лъ є҆сѝ всѧ̀ спѧ́щїѧ ѿ́  вѣка бл҃же .=

~Пᲂмо́щникъ мо́й , и҆ застꙋ́пникъ мо́й є҆сѝ ты̀ , на слᲂвеса̀ твᲂѧ̀
ᲂу҆пᲂва́хъ . ᲂу҆клᲂни́тесѧ ѿ менѐ лꙋка́внꙋющїи , и҆ и҆спыта́ю за́пᲂвѣди бг҃а
мᲂегѡ̀ . Ꙗ҆́=кᲂже неꙗ҆́сыть ᲂу҆ѧ́звенъ в̾ ре́бра твᲂѧ̀ сло́ве . ѻ҆́трᲂки свᲂѧ̀
ᲂу҆ме́ршїѧ ѡ҆живи́лъ є҆сѝ , и҆ска́пивъ внꙋ́трь стрꙋѝ жи́зненыѧ .=

~Застꙋпи́  мѧ по слᲂвесѝ твᲂемꙋ̀ , и҆ жи́въ бꙋ́дꙋ . и҆ непᲂсрамѝ менѐ
ѿ ча́ѧнїѧ мᲂегѡ̀ . пᲂмᲂзи́ ми и҆ спасꙋ́сѧ , и҆ пᲂꙋчꙋ́сѧ во ѡ҆правда́нїихъ
твᲂи́хъ вы́нꙋ . С=л҃нце пре́жде ᲂу҆ста́ви и҆сꙋ́съ , и҆нᲂплеме́нники сѣкі́и ,
ты́же съкры́сѧ , низ̾лага́ѧ тмѣ̀ нача́льника .=

~Оу҆ничижи́лъ є҆сѝ всѣ́хъ ѿстꙋпа́ющихъ ѿ ѡ҆правда́нїи твᲂи́хъ , ꙗ҆́кѡ
непра́ведно пᲂмышле́нїе и҆́хъ . престꙋпа́ющихъ непщева́хъ всѧ̀ грѣ́шныѧ
землѝ , сегѡ̀ ра́ди вᲂзлюби́хъ свидѣ́нїѧ твᲂѧ̀ . П=рїи́де и҆ распѧ́сѧ , и҆́же
на вᲂда́хъ зе́млю пᲂвѣ́шеи , и҆ ꙗ҆́кѡ без̾дыха́ненъ въ не́й вᲂз̾лега́етъ ,
и҆́же нетерпѧ́щи кᲂлеба́шесѧ лю́тѣ .=

~Пригвᲂздѝ ѿ́ страха твᲂегѡ̀ пло́ти мᲂѧ̀ , ѿ сꙋде́бъ  бо твᲂи́хъ ᲂу҆бᲂѧ́хсѧ .
сᲂтвᲂри́хъ сꙋ́дъ и҆ пра́вдꙋ , не преда́ждь менѐ ѡ҆би́дѧщимъ мѧ̀ . И҆=з̾ нѣ́дръ
ѻ҆те́ческихъ не и҆схо́денъ пребы́сть ще́дре , чл҃къ бы́ти и҆зво́лилъ є҆сѝ , и҆
во а҆́дъ сни́де хрⷭ҇тѐ .=

~Вᲂспрїимѝ раба̀ твᲂегѡ̀ во́ бл҃го , да не ѡ҆клевета́ютъ менѐ го́рдїи .
ѻ҆́чи мᲂѝ ѡ҆скꙋдѣ́ша во спасе́нїе твᲂѐ , и҆ въ сло́во пра́вды твᲂеѧ̀ .=
=О=у҆жасе́сѧ ви́дѣвъ свѣ́тъ чꙋ́вственыи , неви́димагѡ свѣ́та тѧ̀ хрⷭ҇тѐ мо́й ,
во́ грᲂбѣ сᲂкрыва́ема без̾ дыха́нїѧ .=

~Сᲂтвᲂрѝ с̾ рабо́мъ твᲂи́мъ по млⷭ҇ти твᲂе́й , и҆ ѡ҆правда́нїемъ твᲂи́мъ
наꙋчи́ мѧ . ра́бъ тво́й є҆́смь а҆́зъ , вразꙋми́ мѧ , и҆ ᲂу҆вѣ́мъ свидѣ́нїѧ
твᲂѧ̀ . О=у҆ѧзвлѧ́юсѧ лю́то , вᲂзᲂпѝ ро́ждьшаѧ тѧ̀ , є҆гда̀ на крⷭ҇тѣ́  тѧ
ᲂу҆зрѣ̀ прᲂбᲂда́ема в̾ ре́бра кᲂпїе́мъ .=

~Вре́мѧ сᲂтвᲂри́ти гдⷭ҇ви , разᲂри́ша зако́нъ тво́й . сегѡ̀ ра́ди вᲂз̾люби́хъ
за́пᲂвѣди твᲂѧ̀ , па́че зла́та и҆ тᲂпа́зїѧ . П=ла́каше го́рько , пренепᲂро́чнаѧ
мт҃и твᲂѧ̀ сло́ве , є҆гда̀ во́ грᲂбѣ ви́дѣ тебѐ , без̾нача́льнагѡ и҆
нетлѣ́ннагѡ бг҃а .=

~Сегѡ̀ ра́ди ко всѣ́мъ за́пᲂвѣдемъ твᲂи́мъ направлѧ́хсѧ , всѧ́къ пꙋ́ть
не пра́вды вᲂз̾ненави́дѣхъ . ди́вна свидѣ́нїѧ твᲂѧ̀ , сегѡ̀ ра́ди и҆спыта́етъ
ѧ҆̀ дш҃а мᲂѧ̀ . М=е́ртвᲂсть твᲂю̀ , пренепᲂро́чнаѧ мт҃и твᲂѧ̀ зрѧ́щи , го́рько
к̾ тебѣ̀ вѣща́ше , некᲂснѝ живᲂтѐ в̾ ме́ртвыхъ .=

~Ꙗ҆вле́нїе слᲂве́съ твᲂи́хъ , прᲂсвѣща́етъ и҆ вразꙋмлѧ́етъ младе́нца .
ᲂу҆ста̀ мᲂѧ̀ ѿверзо́хъ и҆ привлеко́хъ дх҃ъ , занѐ за́пᲂвѣди твᲂѧ̀ жела́хъ .
А҆́=дъ лю́тыи пᲂтрепета̀ , є҆гда́  тѧ ви́дѣ сл҃нца сла́вы без̾сме́ртне ,
и҆з̾дава́ше ᲂу҆́зники то́щно .=

~Сла́ва ѻ҆ц҃ꙋ и҆ сн҃ꙋ и҆ ст҃о́мꙋ дх҃ꙋ . Б=ез̾нача́льне бж҃е , сᲂприснᲂсꙋ́щне
сло́ве , и҆ дꙋ́ше ст҃ы́и , хᲂрꙋ́гви правᲂсла́вныхъ цр҃е́й ᲂу҆крѣпѝ
на ра́тныѧ , ꙗ҆́кѡ бла́гъ .=

=И҆= ны́нѣ и҆ прⷭ҇нѡ и҆ во́ вѣки вѣкѡ́мъ , а҆ми́нь . Ж=и́знь ро́ждьшаѧ ,
всенепᲂро́чнаѧ чи́стаѧ дв҃о , ᲂу҆тᲂлѝ цр҃ко́вныѧ сᲂбла́зны , и҆ пᲂда́ждь
смире́нїе .=

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е , =три́жды , съ припѣ́вы :
=Д=ᲂсто́йнѡ є҆́сть велича́ти тѧ̀ , живᲂда́вче хрⷭ҇тѐ , врата̀ а҆́дᲂва
сте́ршагѡ , и҆ наси́лїе дїѧ́вᲂле разо́ршагѡ .=

~тре́тїе статїѐ , пᲂе́тъ і҆єре́й є҆ди́нᲂщи : Р=о́ди всѝ пѣ́снь ,
пᲂгребе́нїю твᲂемꙋ̀ прино́симъ ще́дре .=

~При́зри намѧ̀ и҆ пᲂми́лꙋй мѧ , по сꙋдꙋ̀ лю́бѧщихъ и҆́мѧ твᲂѐ . Р=о́ди всѝ
пѣ́снь , пᲂгребе́нїю твᲂемꙋ̀ прино́симъ ще́дре .=

~Стᲂпы̀ мᲂѧ̀ напра́ви по слᲂвесѝ твᲂемꙋ̀ , и҆ да не ѡ҆дᲂлѣ́етъ ми всѧ́ко
без̾зако́нїе . Р=о́ди всѝ сп҃се , вᲂспѣва́емъ стра́сти твᲂѧ̀ честны́ѧ .=

~И҆зба́ви  мѧ ѿ клеветы̀ чл҃ческїѧ , и҆ сᲂхраню̀ за́пᲂвѣди твᲂѧ̀ . лицѐ
твᲂѐ прᲂсвѣтѝ на раба̀ твᲂегѡ̀ , и҆ наꙋчи́ мѧ ѡ҆правда́нїемъ твᲂи́мъ .
Г=рѧдѝ всѧ̀ тва́рь , пѣ́сни и҆схо́дныѧ принесе́мъ зижди́телю .=

~И҆схо́дища вᲂдна́ѧ и҆зведо́стѣ ѻ҆́чи мᲂѝ , пᲂне́же не сᲂхрани́хъ зако́на
твᲂегѡ̀ . пра́веденъ є҆сѝ гдⷭ҇и , и҆ пра́въ сꙋ́дъ тво́й . запᲂвѣ́далъ є҆сѝ
пра́вдꙋ свидѣ́нїѧ твᲂѧ̀ , и҆ и҆́стинꙋ ѕѣлѡ̀ . Ꙗ҆́=кѡ ме́ртва жива́гѡ
съ мѷрᲂно́сицами , мѵ́рᲂмъ пᲂма́жемъ мꙋ́дрено .=

~И҆ста́ѧла  мѧ є҆́сть ре́внᲂсть твᲂѧ̀ , ꙗ҆́кѡ забы́ша слᲂвеса̀ твᲂѧ̀ вразѝ
мᲂѝ . раз̾жже́но сло́во твᲂѐ ѕѣлѡ̀ , и҆ ра́бъ тво́й вᲂз̾любѝ є҆̀ . І҆=ѡ́сифе
треблаже́нне , спрѧ́тай тѣ́ло хрⷭ҇та̀ жизнᲂда́вца .=

~Ю҆́нѣйшїи а҆́зъ є҆́смь и҆ ᲂу҆ничиже́нъ , ѡ҆правда́нїи твᲂи́хъ незабы́хъ .
пра́вда твᲂѧ̀ пра́вда во́ вѣки , и҆ зако́нъ тво́й и҆́стина . Ж=ивᲂда́вче
сп҃се , сла́ва держа́вѣ твᲂе́й , а҆́дъ разо́ршей .=

~Ско́рби и҆ нꙋ́жды ѡ҆брѣто́ша мѧ̀ , за́пᲂвѣди твᲂѧ̀ пᲂꙋче́нїе мᲂѐ . пра́вда
свидѣ́нїѧ твᲂѧ̀ в̾ вѣ́къ , вразꙋми́ мѧ и҆ жи́въ бꙋ́дꙋ . Г=ᲂра̀ тꙋ́чнаѧ ,
пречи́стаѧ тѧ̀ сло́ве , матерелѣ́пнѡ пла́каше .=

~Вᲂз̾ва́хъ всѣ́мъ срⷣцемъ мᲂи́мъ , ᲂу҆слы́ши мѧ гдⷭ҇и , ѡ҆правда́нїи твᲂи́хъ
взыщꙋ̀ . вᲂз̾ва́хъ ти спаси́ мѧ , и҆ сᲂхраню̀ свидѣ́нїѧ твᲂѧ̀ . П=ла́чь
спᲂдвиза́ше ро́ждьшаѧ тѧ , тебѣ̀ сло́ве ᲂу҆ме́ршꙋ .=

~Пред̾вари́хъ в̾ без̾го́дїи и҆ вᲂз̾ва́хъ , на слᲂвеса̀ твᲂѧ̀ ᲂу҆пᲂва́хъ .
пред̾вари́стѣ ѻ҆́чи мᲂѝ ко ᲂу҆́трꙋ , пᲂꙋчи́тисѧ слᲂвесе́мъ твᲂи́мъ . Ж=ены̀
с̾ мѵ́рᲂмъ прїидо́ша пᲂма́зати хрⷭ҇та̀ , бжⷭ҇твенаго ми́ра .=

~Гла́съ мо́й ᲂу҆слы́ши гдⷭ҇и , по млⷭ҇ти твᲂе́й и҆ по сꙋдьбѣ̀ твᲂе́й живи́
мѧ . прибли́жиша гᲂнѧ́щїи  мѧ без̾зако́нїе , ѿ зако́на же твᲂегѡ̀
ᲂу҆дали́шасѧ . С=ме́рть сме́ртїю ᲂу҆мертви́лъ є҆сѝ бж҃е мо́й , бжⷭ҇твенᲂю
вла́стїю свᲂе́ю .=

~Бли́зъ є҆сѝ ты̀ гдⷭ҇и , и҆ всѝ пꙋтїѐ твᲂѝ и҆́стина . и҆спе́рва пᲂзна́хъ
ѿ свидѣ́нїи твᲂи́хъ , ꙗ҆́кѡ во́ вѣки ѡ҆снᲂва́лъ ѧ҆̀ є҆сѝ . П=рельсти́сѧ
преле́стникъ , прельсти́выисѧ и҆збавлѧ́етсѧ , премꙋ́дрᲂстїю твᲂе́ю бж҃е
мо́й .=

~Ви́ждь смире́нїе мᲂѐ и҆ и҆зми́ мѧ , ꙗ҆́кѡ зако́на твᲂегѡ̀ не забы́хъ .
сꙋдѝ сꙋ́дъ мо́й и҆ и҆зба́ви мѧ , ра́ди слᲂвесѐ твᲂегѡ̀ живи́ мѧ . Ѻ҆=цто́мъ
напᲂе́нъ бы́сть и҆ же́лчїю ще́дре , дре́внее разрѣша́ѧ вкꙋше́нїе .=

~Дале́че ѿ грѣ́шникъ спасе́нїе , ꙗ҆́кѡ ѡ҆правда́нїи твᲂи́хъ не взыска́ша .
щедро́ты твᲂѧ̀ мно́ги гдⷭ҇и , по сꙋдьбѣ̀ твᲂе́й живи́ мѧ . Н=а крⷭ҇тѣ̀
пригвᲂжде́нъ бы́сть , и҆́же дре́вле лю́ди свᲂѧ̀ , стᲂлпо́мъ ѻ҆́блачнымъ
пᲂкрыва́ѧ .=

~Мно́зи гᲂнѧ́щїи мѧ̀ и҆ стꙋжа́ющїи ми , ѿ свидѣ́нїи твᲂи́хъ
не ᲂу҆клᲂни́хсѧ . ви́дѣхъ неразꙋмѣва́ющїѧ и҆ и҆ста́ѧхъ , ꙗ҆́кѡ слᲂве́съ твᲂи́хъ
не сᲂхрани́ша . М=ѷрᲂно́сицы сп҃се ко́ грᲂбꙋ прише́дше , мѵ́рѡ принесо́ша
тѝ .=

~Ви́ждь ꙗ҆́кѡ за́пᲂвѣди твᲂѧ̀ вᲂз̾люби́хъ гдⷭ҇и , по млⷭ҇ти твᲂе́й живи́ мѧ .
нача́ло слᲂве́съ твᲂи́хъ и҆́стина , и҆ во́ вѣки всѧ̀ сꙋдьбы̀ пра́вды твᲂеѧ̀ .
В=ᲂста́ни ще́дре , ѿ  ѡ҆снᲂва́нїи а҆́дскихъ , вᲂскреша́ѧ на́съ .=

~Кнѧ́зи пᲂгна́ша мѧ тꙋ́не , и҆ ѿ слᲂве́съ твᲂи́хъ ᲂу҆страши́сѧ срⷣце мᲂѐ .
вᲂз̾ра́дꙋюсѧ а҆́зъ ѡ҆ слᲂвесѣ́хъ твᲂи́хъ , ꙗ҆́кѡ ѡ҆брѣта́ѧи кᲂры́сть мно́гꙋ .
В=ᲂскреснѝ живᲂда́вче , сле́зы тᲂча́щи глаго́лаше ро́ждьшаѧ тѧ̀ .=

~Не пра́вдꙋ вᲂз̾ненави́дѣхъ и҆ ѡ҆ме́рзѣ мѝ , зако́нъ же тво́й вᲂз̾люби́хъ .
седми́жды дне́мъ хвали́хъ тѧ̀ , ѡ҆ сꙋдьба́хъ пра́вды твᲂеѧ̀ . П=ᲂтщи́сѧ
вᲂскреснꙋ́ти , печа́ль разрѣша́ѧ сло́ве , чи́стѡ ро́ждьшей тѧ̀ .=

~Ми́ръ мно́гъ лю́бѧщимъ зако́нъ тво́й , и҆ нѣ́сть и҆́мъ сᲂбла́знъ . ча́ѧхъ
спасе́нїе твᲂѐ гдⷭ҇и , и҆ за́пᲂвѣди твᲂѧ̀ вᲂз̾люби́хъ . В=о́ грᲂбѣ пᲂлᲂже́нъ
бы́сть , и҆ ме́ртвъ ви́дѣнъ бы́сть живо́тъ всѣ́хъ .=

~Сᲂхранѝ дш҃а мᲂѧ̀ свидѣ́нїѧ твᲂѧ̀ , и҆ вᲂз̾любѝ ѧ҆̀ ѕѣлѡ̀ . сᲂхрани́хъ
за́пᲂвѣди твᲂѧ̀ , и҆ свидѣ́нїѧ твᲂѧ̀ , ꙗ҆́кѡ всѝ пꙋтїѐ мᲂѝ пред̾ тᲂбо́ю
гдⷭ҇и .

Н=ебе́сныѧ си́лы ᲂу҆диви́шасѧ стра́хᲂмъ , ме́ртва тѧ̀ зрѧ́ще .=

~Да прибли́житсѧ мл҃тва мᲂѧ̀ пред̾ тѧ̀ гдⷭ҇и , по слᲂвесѝ твᲂемꙋ̀ вразꙋми́
мѧ . да вни́детъ прᲂше́нїе мᲂѐ пред̾ тѧ̀ гдⷭ҇и , по  слᲂвесѝ твᲂемꙋ̀ и҆зба́ви
мѧ . Ꙗ҆́=кѡ ме́ртвꙋ мѵ́рѡ принесо́ша жены̀ , пᲂма́зати тѣ́ло твᲂѐ .=

~Да ѿры́гнꙋтъ ᲂу҆стнѣ̀ мᲂѝ пѣ́нїе , є҆гда̀ наꙋчи́ши мѧ̀ ѡ҆правда́нїемъ
твᲂи́мъ . да прᲂвѣща́етъ ꙗ҆зы́къ мо́й слᲂвеса̀ твᲂѧ̀ , занѐ всѧ̀ за́пᲂвѣди
твᲂѧ̀ пра́вда . Р=ыда́етъ и҆ пла́четъ тѧ̀ пречⷭ҇таѧ , мт҃и твᲂѧ̀ сп҃се и҆ бж҃е
мо́й .=

~Да бꙋ́детъ рꙋка̀ твᲂѧ̀ спаса́ющи мѧ̀ , ꙗ҆́кѡ за́пᲂвѣди твᲂѧ̀ и҆зво́лихъ ,
вᲂз̾желѣ́хъ спасе́нїе твᲂѐ гдⷭ҇и , и҆ зако́нъ тво́й пᲂꙋче́нїе мᲂѐ є҆́сть .
Л=юбо́вїю и҆ стра́хᲂмъ , стра́сти твᲂѧ̀ пᲂчита́ющимъ , пᲂда́ждь сᲂгрѣше́нїемъ
разрѣше́нїе .=

~Жива̀ бꙋ́детъ дш҃а мᲂѧ̀ и҆ вᲂсхва́литъ тѧ̀ , и҆ сꙋдьбы̀ твᲂѧ̀ пᲂмо́гꙋтъ
мнѣ̀ . заблꙋди́хъ ꙗ҆́кѡ ѻ҆вча̀ пᲂги́бшее , взыщѝ раба̀ твᲂегѡ̀ , ꙗ҆́кѡ
запᲂвѣде́й твᲂи́хъ не забы́хъ . С=мире́нїе цр҃кви , и҆ лю́демъ спасе́нїе ,
да́рꙋй вᲂскрⷭ҇нїемъ свᲂи́мъ .=

~Сла́ва ѻ҆ц҃ꙋ и҆ сн҃ꙋ и҆ ст҃о́мꙋ дх҃ꙋ , и҆ ны́нѣ и҆ прⷭ҇нѡ и҆ во́ вѣки
вѣкѡ́мъ , а҆ми́нь .

=та́же пᲂе́мъ , трᲂпарѝ сїѧ̀ . гла́съ , є҃ . =Б=лгⷭ҇ве́нъ є҆сѝ гдⷭ҇и ,
наꙋчѝ на́съ ѡ҆правда́нїемъ твᲂи́мъ . А҆́=нг҃льскїи сᲂбо́ръ ᲂу҆диви́сѧ , зрѧ̀
тебѐ в̾  ме́ртвыхъ вмѣ́ньшасѧ . сме́ртнꙋю  же сп҃се крѣ́пᲂсть разо́рша , и҆ съ 
сᲂбо́ю а҆да́ма вᲂз̾дви́гша , и҆ ѿ а҆́да всѧ̀ свᲂбо́ждьша .

=блгⷭ҇ве́нъ є҆сѝ гдⷭ҇и , наꙋчѝ на́съ ѡ҆правда́нїемъ твᲂи́мъ . П=ᲂчто̀
мѵ́рѡ , съ ми́лᲂстивыми слеза́ми , ѽ ᲂу҆чени́цы и҆злива́ете , блиста́ѧсѧ на́ 
грᲂбѣ а҆́нг҃лъ , мѷрᲂно́сицамъ вѣща́ше , ви́дите вы̀ гро́бъ то́щь и҆
разꙋмѣ́йте , сп҃съ бо вᲂскр҃се ѿ́ грᲂба .

=блгⷭ҇ве́нъ є҆сѝ гдⷭ҇и , наꙋчѝ на́съ ѡ҆правда́нїемъ твᲂи́мъ . Ѕ=ѣлѡ̀
ра́нѡ , мѷрᲂно́сицы теча́хꙋ , на́  грᲂбъ рыда́юще . но пред̾ста̀ к̾ ни́мъ
а҆́нг҃лъ и҆ речѐ , рыда́нїю вре́мѧ преста̀ непла́читесѧ . вᲂскрⷭ҇нїе  же
а҆пⷭ҇лѡмъ рцѣ́те .

=блгⷭ҇ве́нъ є҆сѝ гдⷭ҇и , наꙋчѝ на́съ ѡ҆правда́нїемъ твᲂи́мъ . М=ѷрᲂно́сицы
жены̀ , съ ми́рᲂмъ прише́дше , ко́ грᲂбꙋ твᲂемꙋ̀ сп҃се рыда́юще . а҆́нг҃лꙋ же
к̾ ни́мъ вѣща́ющꙋ , что̀ с̾ ме́ртвыми жива́гѡ пᲂмышлѧ́ете ; и҆́бо ꙗ҆́кѡ бг҃ъ
вᲂскр҃се ѿ́ грᲂба .

=сла́ва . П=ᲂклᲂни́мсѧ ѻ҆ц҃ꙋ , и҆ тᲂгѡ̀ сн҃ᲂви и҆ ст҃о́мꙋ дх҃ꙋ , ст҃ѣ́й трⷪцѣ
во є҆ди́нᲂмъ сꙋществѣ̀ . с̾  серафи́ми зᲂвꙋ́ще , ст҃ъ , ст҃ъ , ст҃ъ є҆сѝ
гдⷭ҇и .

=и҆ ны́нѣ . Ж=изнᲂда́вца ро́ждьши , ѿ  грѣха̀ дв҃це а҆да́ма и҆зба́вила є҆сѝ .
ра́дᲂсть же є҆́ввѣ , в̾ печа́ли мѣ́сто дарᲂва̀ , ѿпа́дшей жи́зни . тѣ́мъ па́ки
къ то́й вᲂз̾во́дитъ , и҆з̾ тебѐ вᲂплᲂти́выисѧ бг҃ъ и҆ чл҃къ .

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е , =гⷤ .=







~Въ но́вꙋю нлⷣю , є҆́же є҆́сть ѳѡмина̀ . стихо́въ , к҃є . =припѣ́въ :=
В=елича́емъ тѧ̀ живᲂда́вче хрⷭ҇тѐ , на́съ ра́ди во а҆́дъ сше́дшагѡ , и҆
съ сᲂбо́ю всѧ̀ вᲂскреси́вшагѡ .=

~Гдⷭ҇ь вᲂцр҃и́сѧ в̾ лѣ́пᲂтꙋсѧ ѡ҆блечѐ , ѡ҆блече́сѧ гдⷭ҇ь в̾ си́лꙋ и҆
препᲂѧ́сасѧ .= ꙳= И҆́бо ᲂу҆твердѝ вселе́ннꙋю , ꙗ҆́же не пᲂд̾ви́житсѧ . Кто̀
вᲂзглаго́летъ си́лы гдⷭ҇нѧ , слы́шаны сᲂтвᲂри́тъ всѧ̀ хвалы̀ є҆гѡ̀ . Да рекꙋ́тъ
и҆зба́вленїи гдⷭ҇емъ , и҆́хже и҆зба́ви и҆з̾ рꙋкѝ вра́гъ . Да и҆спᲂвѣ́дѧтсѧ
гдⷭ҇ви млⷭ҇ти є҆гѡ̀ , и҆ чꙋдеса̀ є҆гѡ̀ сынᲂвѡ́мъ чл҃ческимъ . Ꙗ҆́кѡ насы́тилъ
є҆́сть дш҃ꙋ тщꙋ̀ , и҆ дш҃ꙋ а҆́лчꙋщꙋ и҆спо́лни бла́гъ . Сѣдѧ́щїѧ во тмѣ̀ и҆
сѣ́ни сме́ртнѣй , ѡ҆кᲂва́нныѧ нището́ю и҆ желѣ́зᲂмъ . Дш҃а и҆́хъ в̾  ни́хъ
и҆з̾немо́же , и҆ не бѣ̀ пᲂмᲂга́ющагѡ . И҆ вᲂзва́ша ко́ гдⷭ҇ꙋ внегда̀ скᲂрбѣ́ти
и҆́мъ , и҆ ѿ  бѣ́дъ и҆́хъ и҆зба́ви и҆́хъ .= ꙳ =И҆ и҆зведѐ и҆́хъ и҆з̾ тмы̀ и҆
сѣ́ни сме́ртныѧ . Да и҆спᲂвѣ́дѧтсѧ гдⷭ҇ви млⷭ҇ти є҆гѡ̀ , и҆ чꙋдеса̀ є҆гѡ̀
сынᲂвѡ́мъ чл҃ческимъ . Ꙗ҆́кѡ сᲂкрꙋшѝ врата̀ мѣ́днаѧ , и҆ вереѧ̀ желѣ́зныѧ
слᲂмѝ , и҆ и҆зба́ви и҆́хъ ѿ  растлѣ́нїихъ , и҆ ᲂу҆́зы и҆́хъ растерза̀ . Да
и҆спᲂвѣ́дѧтсѧ гдⷭ҇ви млⷭ҇ти є҆гѡ̀ , и҆ чꙋдеса̀ є҆гѡ̀ сынᲂвѡ́мъ чл҃ческимъ . И҆
да по́жрꙋтъ є҆мꙋ̀ же́ртвꙋ хвалѣ̀ , и҆ да вᲂз̾вѣстѧ́тъ дѣ́ла є҆гѡ̀ в̾  ра́дᲂсти .
Да вᲂз̾несꙋ́тъ є҆гѡ̀ в̾ цр҃кви лю́дьстѣй , и҆ на сѣда́лищи ста́рецъ вᲂсхва́лѧтъ
є҆гѡ̀ . Ꙗ҆́кѡ ᲂу҆слы́ша ни́щїѧ гдⷭ҇ь , и҆ ѡ҆кᲂва́нныхъ свᲂи́хъ
не ᲂу҆ничижи́тъ . Вᲂста̀ ꙗ҆́кѡ спѧ̀ гдⷭ҇ь , и҆ пᲂразѝ врагѝ свᲂѧ̀ . Ꙗ҆́кѡ
ѻ҆́чи гдⷭ҇ни на ᲂу҆пᲂва́ющихъ на млⷭ҇ть є҆гѡ̀ , и҆ ᲂу҆́ши є҆гѡ̀ в̾ мл҃твꙋ
и҆́хъ .= ꙳ =Оу҆слы́шати вᲂздыха́нїѧ ѡ҆кᲂва́нныхъ , и҆ разрѣши́ти сы́ны
ᲂу҆мерщве́ныхъ , и҆зба́витъ ѿ  сме́рти дш҃а и҆́хъ . Ꙗ҆́кѡ пᲂмо́щникъ и҆
защи́титель и҆́мъ є҆́сть , и҆ гдⷭ҇нѧ гдⷭ҇нѧ и҆схо́дища сме́ртнаѧ . Да
вᲂскре́снетъ бг҃ъ и҆ разы́дꙋтсѧ вразѝ є҆гѡ̀ , и҆ да бѣжа́тъ ѿ  лица̀ є҆гѡ̀ всѝ
ненави́дѧщїи є҆гѡ̀ . Да вᲂсхва́лѧтъ є҆гѡ̀ нб҃са̀ и҆ землѧ̀ , ꙗ҆́кѡ ди́вна
сᲂтвᲂрѝ гдⷭ҇ь . Сі́й де́нь и҆́же сᲂтвᲂрѝ гдⷭ҇ь , вᲂзра́дꙋемсѧ и҆
вᲂзвесели́мсѧ во́нь .= ꙳ =Вᲂскрⷭ҇нѝ гдⷭ҇и бж҃е мо́й , да вᲂзнесе́тсѧ рꙋка̀
твᲂѧ̀ , не забꙋ́ди ни́щихъ свᲂи́хъ до кᲂнца̀ .= ꙳ =Гдⷭ҇и бж҃е мо́й в̾ вѣ́къ
и҆спᲂвѣ́мсѧ тебѣ̀ .= ꙳=

~Сла́ва ѻ҆ц҃ꙋ и҆ сн҃ꙋ и҆ ст҃о́мꙋ дꙋ́хꙋ .= ꙳ И҆= ны́нѣ и҆ при́снѡ и҆ во́ вѣки
вѣкѡ́мъ , а҆ми́нь .= ꙳=

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е .= гⷤ .=



~На вᲂз̾несе́нїе гдⷭ҇а на́шегѡ і҆с҃а хрⷭ҇та̀ . стихо́въ , л҃є . =припѣ́въ :=
В=елича́емъ тѧ̀ живᲂда́вче хрⷭ҇тѐ , и҆ пᲂчита́емъ є҆́же на нб҃са̀ ,
съ пречи́стᲂю тѝ пло́тїю бжⷭ҇твенᲂе вᲂзнесе́нїе .=

~Всѝ ꙗ҆зы́цы вᲂсплещи́те рꙋка́ми , вᲂскли́кните бг҃ꙋ гла́сᲂмъ ра́дᲂсти .= ꙳
=Ꙗ҆́кѡ гдⷭ҇ь вы́шнїи стра́шенъ , цр҃ь ве́лїи по  все́й землѝ . Пᲂкᲂрѝ лю́ди
на́мъ , и҆ ꙗ҆зы́ки по́д̾ нᲂги на́ша . И҆збра̀ на́мъ дᲂстᲂѧ́нїе свᲂѐ , дᲂбро́тꙋ
і҆а́кѡвлю ю҆́же вᲂзлюбѝ . Взы́де бг҃ъ в̾ вᲂскликнᲂве́нїи , гдⷭ҇ь во́ гласѣ
трꙋ́бнѣмъ .= ꙳ =Взы́де на  херꙋви́мъ и҆ летѣ̀ , вᲂзлетѣ̀ на крилꙋ̀ вѣ́треню .
Пᲂлᲂга́ѧ ѻ҆́блаки на вᲂсхᲂжде́нїе свᲂѐ , хᲂдѧ́и на крилꙋ̀ вѣ́треню . Вᲂзми́те
врата̀ кнѧ́зи ва́ши . и҆ вᲂзми́тесѧ врата̀ вѣ́чнаѧ , и҆ вни́детъ цр҃ь сла́вы .
Кто̀ є҆́сть се́й цр҃ь сла́вы ; гдⷭ҇ь держа́вныи и҆ си́льныи , гдⷭ҇ь си́ленъ
во́ брани . Вᲂзми́те врата̀ кнѧ́зи ва́ши , и҆ вᲂзми́тесѧ врата̀ вѣ́чнаѧ , и҆
вни́детъ цр҃ь сла́вы . Кто̀ є҆́сть се́й цр҃ь сла́вы ; гдⷭ҇ь си́ламъ , то́й
є҆́сть цр҃ь сла́вы . Гдⷭ҇ь на́  нб҃си ᲂу҆гᲂто́ва прⷭ҇то́лъ сво́й , и҆ сѣди́тъ
гдⷭ҇ь цр҃ь во́ вѣки . Речѐ гдⷭ҇ь гдⷭ҇ви мᲂемꙋ̀ , сѣдѝ ѡ҆деснꙋ́ю менѐ ,
до́ндеже пᲂлᲂжꙋ̀ врагѝ твᲂѧ̀ пᲂд̾но́жїе но́гъ твᲂи́хъ . Гдⷭ҇ь на́  нб҃си
прⷭ҇то́лъ є҆гѡ̀ , и҆ си́ла є҆гѡ̀ на ѻ҆́блацѣхъ . Пᲂклᲂни́тесѧ є҆мꙋ̀ всѝ
а҆́нг҃ли є҆гѡ̀ .= ꙳ =Бг҃ъ сѣди́тъ на прⷭ҇то́лѣ ст҃ѣ́мъ свᲂе́мъ . И҆ то́й
сꙋ́дитъ вселе́ннѣй въ пра́вдꙋ , сꙋ́дитъ лю́демъ пра́вᲂтᲂю . Пра́вдᲂю и҆
сꙋдьбо́ю и҆спра́виши прⷭ҇то́лъ сво́й . Гдⷭ҇и на́  нб҃си ми́лᲂсть твᲂѧ̀ , и҆
и҆́стина твᲂѧ̀ до ѻ҆́блакъ . Престо́лъ тво́й бж҃е в̾ вѣ́къ вѣ́ка .= ꙳ =Го́тᲂвъ
престо́лъ тво́й ѿ  то́лѣ ѿ́  вѣка ты̀ є҆сѝ . Вᲂзше́лъ є҆сѝ на высᲂтꙋ̀ ,
плѣни́лъ є҆сѝ плѣ́нъ , и҆ сѣ́лъ є҆сѝ на престо́лѣ сꙋдѧ́и пра́вдꙋ . Ꙗ҆́кѡ
взѧ́тсѧ велелѣ́пᲂта твᲂѧ̀ превы́ше нб҃съ . По высᲂтѣ̀ твᲂе́й , ᲂу҆мно́жилъ
є҆сѝ сн҃ы чл҃ческїѧ . Оу҆праздни́тесѧ и҆ разꙋмѣ́йте , ꙗ҆́кѡ а҆́зъ є҆́смь
бг҃ъ . Вᲂзнесꙋ́сѧ во ꙗ҆зы́цѣхъ , вᲂзнесꙋ́сѧ на землѝ . Вᲂзнеси́сѧ на нб҃са̀
бж҃е , и҆ по все́й землѝ сла́ва твᲂѧ̀ .= ꙳= Вᲂзнеси́сѧ сꙋдѧ́и землѝ , ди́венъ
въ высо́кихъ гдⷭ҇ь . Жи́въ гдⷭ҇ь , и҆ бл҃гᲂслᲂве́нъ бг҃ъ , и҆ вᲂзнесе́тсѧ бг҃ъ
спасе́нїѧ мᲂегѡ̀ . Кто̀ ꙗ҆́кѡ гдⷭ҇ь бг҃ъ на́шъ , и҆́же на высо́кихъ живы́и , и҆
на смире́нныѧ призира́ѧ , на́  нб҃си и҆ на землѝ . Нб҃о небесѝ гдⷭ҇ви , зе́млю
 же да́стъ сынᲂвѡ́мъ чл҃ческимъ . Вᲂзнеси́сѧ гдⷭ҇и си́лᲂю твᲂе́ю , вᲂспᲂе́мъ и҆
пᲂе́мъ си́лы твᲂѧ̀ . Црⷭ҇твїѧ земна́ѧ по́йте бг҃ꙋ , вᲂспо́йте гдⷭ҇ви ,
вᲂзше́дшемꙋ на́  нб҃о небе́снᲂе на вᲂсто́ки . По́йте бг҃ꙋ на́шемꙋ по́йте ,
по́йте цр҃е́ви на́шемꙋ по́йте . Вᲂзнᲂси́те гдⷭ҇а бг҃а на́шегѡ , и҆
пᲂклᲂнѧ́йтесѧ в̾ гᲂрѣ̀ ст҃ѣ́й є҆гѡ̀ , ꙗ҆́кѡ ст҃ъ гдⷭ҇ь бг҃ъ на́шъ .= ꙳=

~Сла́ва ѻ҆ц҃ꙋ и҆ сн҃ꙋ и҆ ст҃о́мꙋ дꙋ́хꙋ .= ꙳ И҆= ны́нѣ и҆ при́снѡ и҆ во́ вѣки
вѣкѡ́мъ , а҆ми́нь .= ꙳=

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е .= гⷤ .=



~Въ недѣ́лю , н҃ ю . стихо́въ , л҃ѕ . =припѣ́въ := В=елича́емъ тѧ̀ живᲂда́вче
хрⷭ҇тѐ , и҆ чте́мъ всест҃ы́и дх҃ъ тво́й , є҆́же ѿ  ѻ҆ц҃а пᲂсла́лъ є҆сѝ
бжⷭ҇твенымъ ᲂу҆ченикѡ́мъ свᲂи́мъ .=

~Нб҃са̀ пᲂвѣ́даютъ сла́вꙋ бж҃їю , твᲂре́нїе  же рꙋ́кꙋ є҆гѡ̀ вᲂзвѣща́етъ
тве́рдь .= ꙳= Слᲂвесе́мъ гдⷭ҇нимъ нб҃са̀ ᲂу҆тверди́шасѧ , и҆ дх҃ᲂмъ ᲂу҆́стъ
є҆гѡ̀ всѧ̀ си́лы и҆́хъ . Съ нб҃сѐ призрѣ̀ гдⷭ҇ь , ви́дѣ всѧ̀ сн҃ы чл҃ческїѧ .
Ꙗ҆́кѡ призрѣ̀ гдⷭ҇ь с̾ высᲂты̀ ст҃ы́ѧ свᲂеѧ̀ . Вᲂцр҃и́сѧ бг҃ъ над̾ ꙗ҆зы́ки .= ꙳
=Гдⷭ҇ь съ нб҃сѐ призрѣ̀ на всѧ̀ живꙋ́щїѧ на землѝ . Ѻ҆́гнь пред̾ ни́мъ
пред̾и́детъ , и҆ пᲂпали́тъ ѻ҆́крестъ врагѝ є҆гѡ̀ , и҆ ѻ҆́крестъ є҆гѡ̀ бꙋ́рѧ
вели́ка . Оу҆́глїе вᲂзгᲂрѣ́шасѧ ѿ  негѡ̀ , и҆ прекло́нь нб҃са̀ и҆ сни́де .
Пᲂдви́жасѧ и҆ тре́петна бы́сть землѧ̀ . Ѿ ѡ҆блиста́нїѧ є҆гѡ̀ пред̾ ни́мъ ,
ѻ҆́блацы прᲂидо́ша . Крилѣ̀ гᲂлꙋби́нѣ пᲂсре́бренѣ , и҆ междᲂра́мїѧ є҆ѧ̀
в̾ блеща́нїи зла́та . Ѿ сїѡ́на бл҃гᲂлѣ́пїе красᲂты̀ є҆гѡ̀ .= ꙳ =Внегда̀
ра́зньствитъ нбⷭ҇ныи цр҃ѧ на не́й , ѡ҆снѣжа́тсѧ в̾ селмо́нѣ . Пᲂмѧ́нꙋтсѧ и҆
ѡ҆братѧ́тсѧ ко́ гдⷭ҇ꙋ всѝ кᲂнцы̀ землѝ . и҆ пᲂкло́нѧтсѧ пред̾ ни́мъ всѧ̀
ѻ҆те́чествїѧ ꙗ҆зы́къ , ꙗ҆́кѡ гдⷭ҇не є҆́сть црⷭ҇твїе , и҆ то́й ѡ҆блада́етъ
ꙗ҆зы́ки . Зако́нъ гдⷭ҇нь непᲂро́ченъ ѡ҆браща́ѧ дш҃а . Свидѣ́тельство гдⷭ҇не
вѣ́рно , ᲂу҆мꙋдрѧ́ѧ младе́нцы . Ѡ҆правда́нїѧ гдⷭ҇нѧ пра́ва , веселѧ́ща срⷣца̀ .
За́пᲂвѣдь гдⷭ҇нѧ свѣтла̀ , прᲂсвѣща́ющи ѻ҆́чи . Гла́съ гдⷭ҇нь в̾ крѣ́пᲂсти ,
гла́съ гдⷭ҇нь в̾ велелѣ́пᲂтѣ . Гла́съ гдⷭ҇нь стрѧса́ющагѡ пꙋсты́ню , и҆
стрѧсе́тъ гдⷭ҇ь пꙋсты́ню ка́дскꙋю . Гла́съ гдⷭ҇нь сверша́ющагѡ є҆ле́ни , и҆
ѿкры́етъ дꙋбра́вы . Землѧ̀ пᲂтрѧсе́сѧ , и҆́бо нб҃са̀ ка́нꙋша ѿ  лица̀ бг҃а
сина́йна , ѿ  лица̀ бг҃а і҆а́кѡвлѧ . До́ждь во́ленъ ѿлꙋчи́ши бж҃е дᲂстᲂѧ́нїю
твᲂемꙋ̀ и҆ и҆знемо́же , ты́  же сᲂвершѝ ю҆̀ . Внегда̀ сᲂбра́тисѧ лю́демъ
вкꙋ́пѣ . И҆ свидѣ́нїѧ твᲂѧ̀ ᲂу҆вѣ́ришасѧ ѕѣлѡ̀ . Вмѣ́стѡ ѻ҆ц҃ъ твᲂи́хъ бы́ша
сн҃ᲂве твᲂѝ , ᲂу҆ста́виши и҆́хъ кнѧ́зѧ по все́й землѝ . Во всю̀ зе́млю
и҆зы́де вѣща́нїе и҆́хъ , и҆ въ кᲂнцы̀ вселе́нныѧ гл҃ы и҆́хъ .= ꙳ =По́слеши дх҃ъ
сво́й и҆ сᲂзи́ждꙋтсѧ , и҆ ѡ҆бнᲂви́ши лицѐ землѝ . Ка́мѡ пᲂйдꙋ̀ ѿ́  дх҃а
твᲂегѡ̀ , и҆ ѿ  лица̀ твᲂегѡ̀ ка́мѡ бѣжꙋ̀ . Дх҃ъ тво́й бл҃гі́и наста́витъ мѧ̀
на́  землю пра́вꙋ .= ꙳= Срⷣце чи́сто сᲂзи́жди во мнѣ̀ бж҃е , и҆ дх҃ъ пра́въ
ѡ҆бнᲂвѝ во ᲂу҆тро́бѣ мᲂе́й . Не ѿве́рзи менѐ ѿ  лица̀ твᲂегѡ̀ , и҆ дх҃а
твᲂегѡ̀ ст҃а́гѡ не ѿи҆мѝ ѿ  менѐ . Вᲂзда́ждь  ми ра́дᲂсть спасе́нїѧ твᲂегѡ̀ ,
и҆ дх҃ᲂмъ влады́чнᲂмъ ᲂу҆тверди́ мѧ . Гдⷭ҇ь да́стъ глаго́лъ бл҃гᲂвѣствꙋ́ющимъ
си́лꙋ мно́гꙋ . Цр҃ь си́лъ вᲂзлю́бленнагѡ . Гдⷭ҇ь крѣ́пᲂсть лю́демъ свᲂи́мъ
да́стъ , гдⷭ҇ь бл҃гᲂслᲂви́тъ лю́ди свᲂѧ̀ ми́рᲂмъ .= ꙳=

~Сла́ва ѻ҆ц҃ꙋ и҆ сн҃ꙋ и҆ ст҃о́мꙋ дꙋ́хꙋ .= ꙳ И҆= ны́нѣ и҆ при́снѡ и҆ во́ вѣки
вѣкѡ́мъ , а҆ми́нь .= ꙳=

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е .= гⷤ .=



~Мцⷭ҇а і҆ю́нѧ , въ к҃ѳ  дн҃ь . ~Ст҃ы́мъ а҆пⷭ҇лѡмъ , петрꙋ̀ и҆ па́влꙋ . =и҆=
сᲂбо́рѡмъ а҆пⷭ҇льскимъ . =и҆= всѣ́мъ ст҃ы́мъ а҆пⷭ҇лѡмъ , ѻ҆́бщїи . стихо́въ ,
л҃ . =припѣ́въ := В=елича́емъ ва́съ а҆пⷭ҇ли хрⷭ҇то́ви , и҆́же ве́сь ми́ръ
ᲂу҆че́ньми свᲂи́ми прᲂсвѣти́вшихъ , и҆ всѧ̀ кᲂнцы̀ ко хрⷭ҇тꙋ̀ приве́дшихъ .=
~Дрꙋгі́и , припѣ́въ , і҆ѡа́ннꙋ бг҃ᲂсло́вꙋ . и҆ и҆нѣ́мъ а҆пⷭ҇лѡмъ ,
по є҆ди́нᲂмꙋ : В=елича́емъ тѧ̀ а҆пⷭ҇ле хрⷭ҇то́въ , і҆мⷬ҇къ . и҆ чте́мъ бᲂлѣ́зни
и҆ трꙋды̀ твᲂѧ̀ , и҆́ми же трꙋди́сѧ во бл҃гᲂвѣ́стїи хрⷭ҇то́вѣ .=

~Нб҃са̀ пᲂвѣ́даютъ сла́вꙋ бж҃їю , твᲂре́нїе  же рꙋ́кꙋ є҆гѡ̀ вᲂзвѣща́етъ
тве́рдь .= ꙳ =И҆спᲂвѣ́дѧтъ нб҃са̀ чꙋдеса̀ твᲂѧ̀ гдⷭ҇и , и҆́бо и҆́стинꙋ твᲂю̀
в̾ цр҃кви ст҃ы́хъ . Вмѣ́стѡ ѻ҆ц҃ъ твᲂи́хъ бы́ша сн҃ᲂве твᲂѝ , ᲂу҆ста́виши и҆́хъ
кнѧ́зѧ по все́й землѝ . Кнѧ́зи лю́дьстїи сᲂбра́шасѧ с̾ бг҃ᲂмъ а҆враа́млемъ ,
ꙗ҆́кѡ бж҃їи держа́внїи землѝ ѕѣлѡ̀ вᲂзнесо́шасѧ . Ꙗ҆́кѡ сѐ цр҃їе зе́мстїи
сᲂбра́шасѧ и҆ снидо́шасѧ вкꙋ́пѣ . Бг҃ъ бᲂгѡ́мъ гдⷭ҇ь гл҃а , и҆ призва̀ зе́млю .
ѿ  вᲂсто́къ сл҃нца до за́падъ , хва́льно и҆́мѧ гдⷭ҇не . Ѡ҆свѣти́ша мо́лнїѧ
є҆гѡ̀ вселе́ннꙋю . Вᲂзвѣсти́ша нб҃са̀ пра́вдꙋ є҆гѡ̀ , и҆ ви́дѣша всѝ лю́дїе
сла́вꙋ є҆гѡ̀ . Предвари́ша кнѧ́зи бли́зъ пᲂю́щихъ , пᲂсредѣ̀ дѣ́въ тимпа́нницъ .
Тꙋ̀ венїѧми́нъ ю҆́нᲂша во ᲂу҆́жасѣ .= ꙳ =Кнѧ́зи і҆ꙋ́дᲂви влⷣки и҆́хъ , кнѧ́зи
заꙋло́ни , кнѧ́зи нефѳали́мли . Вᲂцр҃и́сѧ бг҃ъ над̾ ꙗ҆зы́ки . Бг҃ъ прᲂславлѧ́емь
въ сᲂвѣ́тѣ ст҃ы́хъ . Ве́лїи и҆ стра́шенъ є҆́сть , над̾ всѣ́ми ѻ҆кре́стными
є҆гѡ̀ . Принеси́те гдⷭ҇ви ѻ҆те́чествїѧ ꙗ҆зы́къ . Принеси́те гдⷭ҇ви сла́вꙋ и҆
че́сть . Вᲂзвѣсти́те въ ꙗ҆зы́цѣхъ сла́вꙋ є҆гѡ̀ , во всѣ́хъ лю́дехъ чꙋдеса̀
є҆гѡ̀ .= ꙳ =Вᲂзвѣсти́те во ꙗ҆зы́цѣхъ дѣ́ла є҆гѡ̀ , пᲂвѣ́дите всѧ̀ чꙋдеса̀
є҆гѡ̀ . Чꙋдеса̀ є҆гѡ̀ и҆ сꙋдьбы̀ ᲂу҆́стъ є҆гѡ̀ . Рцѣ́те во ꙗ҆зы́цѣхъ , ꙗ҆́кѡ
гдⷭ҇ь вᲂцр҃и́сѧ , и҆́бо и҆спра́ви вселе́ннꙋю , ꙗ҆́же не пᲂдви́житсѧ . Въ сᲂвѣ́тѣ
пра́выхъ и҆ со́нма , ве́лїѧ дѣ́ла гдⷭ҇нѧ . Пᲂлᲂжѝ в̾ ни́хъ слᲂвеса̀ зна́менїи
свᲂи́хъ . Во всю̀ зе́млю и҆зы́де вѣща́нїе и҆́хъ , и҆ въ кᲂнцы̀ вселе́нныѧ гл҃ы
и҆́хъ .= ꙳ =Да́стъ и҆́мъ дᲂстᲂѧ́нїе ꙗ҆зы́къ , и҆ трꙋ́дъ люде́й наслѣ́дᲂваша .
Бг҃ъ ста̀ в̾ со́нмѣ бᲂгѡ́въ , пᲂсредѣ́ же бᲂгѡ́въ разсꙋ́дитъ . Принеси́те гдⷭ҇ви
сн҃ᲂве бж҃їи , принеси́те гдⷭ҇ви сла́вꙋ и҆ че́сть . Пᲂкᲂрѝ лю́ди на́мъ , и҆
ꙗ҆зы́ки по́д̾ нᲂги на́ша . И҆збра̀ на́мъ дᲂстᲂѧ́нїе свᲂѐ , дᲂбро́тꙋ і҆а́кѡвлю
ю҆́же вᲂзлюбѝ .= ꙳ =Ве́лїи гдⷭ҇ь на́шъ , и҆ ве́лїѧ крѣ́пᲂсть є҆гѡ̀ , и҆
ра́зꙋмꙋ є҆гѡ̀ нѣ́сть числа̀ . То́й да́стъ си́лꙋ и҆ держа́вꙋ лю́демъ свᲂи́мъ ,
бл҃гᲂслᲂве́нъ бг҃ъ .= ꙳=

~Сла́ва ѻ҆ц҃ꙋ и҆ сн҃ꙋ и҆ ст҃о́мꙋ дꙋ́хꙋ .= ꙳ И҆= ны́нѣ и҆ при́снѡ и҆ во́ вѣки
вѣкѡ́мъ , а҆ми́нь .= ꙳=

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е .= гⷤ .=



~Мцⷭ҇а а҆́вгꙋста , въ ѕ҃ дн҃ь . ~На преѡ҆браже́нїе гдⷭ҇а бг҃а сп҃са на́шегѡ
і҆с҃а хрⷭ҇та̀ . стихо́въ , к҃д . =припѣ́въ := В=елича́емъ тѧ̀ живᲂда́вче
хрⷭ҇тѐ , и҆ пᲂчита́емъ пречⷭ҇тыѧ пло́ти твᲂеѧ̀ , пресла́внᲂе преѡ҆браже́нїе .=

~Ве́лїи гдⷭ҇ь и҆ хва́ленъ ѕѣлѡ̀ , во́ градѣ бг҃а на́шегѡ в̾ гᲂрѣ̀ ст҃ѣ́й
є҆гѡ̀ .= ꙳ =Гᲂто́ваѧ го́ры крѣ́пᲂстїю свᲂе́ю . Ѡ҆дѣѧ́исѧ свѣ́тᲂмъ ꙗ҆́кѡ
ри́зᲂю .= ꙳ =И҆спᲂвѣ́данїе и҆ красᲂта̀ пред̾ ни́мъ . Го́ры вᲂзра́дꙋютсѧ ѿ лица̀
гдⷭ҇нѧ . И҆ ꙗ҆ви́тсѧ в̾ сла́вѣ свᲂе́й . Разбᲂтѣ́ютъ кра́снаѧ пꙋсты́нѧ , и҆
ра́дᲂстїю хо́лми препᲂѧ́шꙋтсѧ . Гᲂра̀ бж҃їѧ , гᲂра̀ тꙋ́чнаѧ . гᲂра̀
ᲂу҆сыре́ннаѧ , гᲂра̀ тꙋ́чнаѧ . гᲂра̀ сїѧ̀ ю҆́же стѧжа̀ десни́ца твᲂѧ̀ . Кто̀
взы́детъ на́  гᲂрꙋ гдⷭ҇ню ; и҆лѝ кто̀ ста́нетъ на  мѣ́стѣ ст҃ѣ́мъ є҆гѡ̀ ;
Оу҆пᲂва́й на́нь , и҆ то́й сᲂтвᲂри́тъ . и҆ и҆зведе́тъ ꙗ҆́кѡ свѣ́тъ пра́вдꙋ
твᲂю̀ , и҆ сꙋдьбы̀ твᲂѧ̀ ꙗ҆́кѡ пᲂлꙋ́дне . Гдⷭ҇и кто̀ ѡ҆бита́етъ в̾ жили́щи
твᲂе́мъ , и҆лѝ кто̀ всели́тсѧ в̾ гᲂрѣ̀ ст҃ѣ́й твᲂе́й ;= ꙳ =Пᲂслѝ свѣ́тъ
тво́й и҆ и҆́стинꙋ твᲂю̀ . Та́  мѧ наста́виста и҆ введо́ста мѧ в̾ го́рꙋ ст҃ꙋ́ю
твᲂю̀ . Не на лꙋ́къ бо мо́й ᲂу҆пᲂва́ю , и҆ ѻ҆рꙋ́жїе мᲂѐ неспасе́тъ менѐ . Но
десни́ца твᲂѧ̀ , и҆ мы́шца твᲂѧ̀ , и҆ прᲂсвѣще́нїе лица̀ твᲂегѡ̀ . Прᲂсвѣща́ещи
ты̀ ди́внѡ ѿ  го́ръ вѣ́чныхъ . Тво́й є҆́сть дн҃ь , и҆ твᲂѧ̀ є҆́сть но́щь . Ты̀
сᲂверши́лъ є҆сѝ зарю̀ и҆ сл҃нце . ты̀ сᲂтвᲂрѝ всѧ̀ предѣ́лы землѝ . Ве́снꙋ и҆
жа́твꙋ ты̀ сᲂзда̀ и҆́хъ , пᲂмѧнѝ сїѧ̀ . Твᲂѧ̀ сꙋ́ть нб҃са̀ , и҆ твᲂѧ̀ є҆́сть
землѧ̀ . Вселе́ннꙋю и҆ и҆спᲂлне́нїе є҆ѧ̀ , ты̀ ѡ҆снᲂва̀ . сѣ́веръ и҆ мо́ре ты̀
сᲂзда̀ . Ѳавѡ́ръ и҆ є҆рмѡ́нъ , ѡ҆ и҆́мени твᲂе́мъ вᲂзра́дꙋетасѧ .= ꙳ =Гдⷭ҇и
во́ свѣтѣ лица̀ твᲂегѡ̀ по́йдꙋтъ , и҆ ѡ҆ и҆́мени твᲂе́мъ вᲂзра́дꙋютсѧ ве́сь
дн҃ь , и҆ пра́вдᲂю твᲂе́ю вᲂзнесꙋ́тсѧ .= ꙳ =И҆ бꙋ́ди свѣ́тлᲂсть гдⷭ҇а бг҃а
на́шегѡ на на́съ , ѿ  ны́нѣ и҆ до́ вѣка .= ꙳=

~Сла́ва ѻ҆ц҃ꙋ и҆ сн҃ꙋ и҆ ст҃о́мꙋ дꙋ́хꙋ .= ꙳ И҆= ны́нѣ и҆ при́снѡ и҆ во́ вѣки
вѣкѡ́мъ , а҆ми́нь .= ꙳=

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е .= гⷤ .=



~Мцⷭ҇а а҆́вгꙋста , въ є҃і  дн҃ь . ~На ᲂу҆спе́нїе прест҃ы́ѧ бцⷣы . стихо́въ ,
л҃є . =припѣ́въ := В=елича́емъ тѧ̀ пренепᲂро́чнаѧ мт҃и хрⷭ҇та̀ бг҃а на́шегѡ , и҆
всесла́внᲂе сла́вимъ ᲂу҆спе́нїе твᲂѐ .=

~Вᲂскли́кните гдⷭ҇ви всѧ̀ землѧ̀ , вᲂспо́йте и҆ ра́дꙋйтесѧ и҆ по́йте .= ꙳
=Вᲂскли́кните пред̾ цр҃е́мъ гдⷭ҇емъ . И҆спᲂвѣ́дайтесѧ є҆мꙋ̀ , и҆ хвали́те и҆́мѧ
є҆гѡ̀ . Во́ градѣ гдⷭ҇а си́лъ , во́ градѣ бг҃а на́шегѡ . Бы́сть в̾ ми́рѣ мѣ́стѡ
є҆гѡ̀ , и҆ жили́ще є҆гѡ̀ в̾ сїѡ́нѣ . Лю́битъ гдⷭ҇ь врата̀ сїѡ́нѧ , па́че
всѣ́хъ селе́нїи і҆а́кѡвлихъ . Пресла́внаѧ глаго́лашасѧ ѡ҆ тебѣ̀ гра́де
бж҃їи .= ꙳ =Бг҃ъ ѡ҆снᲂва̀ и҆̀ в̾ вѣ́къ . Бг҃ъ пᲂсредѣ̀ є҆гѡ̀ и҆ непᲂдви́житсѧ .
Ѡ҆ст҃и́лъ є҆́сть жили́ще свᲂѐ вы́шнїи . Ст҃ы́нѧ и҆ велелѣ́пᲂта во ст҃и́лѣ
є҆гѡ̀ . Гᲂто́во срⷣце мᲂѐ бж҃е , гᲂто́во срⷣце мᲂѐ , вᲂспᲂю̀ и҆ пᲂю̀ в̾ сла́вѣ
мᲂе́й . Гᲂра̀ сїѡ́нъ сѝ ꙗ҆́же всели́сѧ в̾ не́й . Прехᲂжда́хъ в̾ неѕло́бїи
срⷣца мᲂегѡ̀ , пᲂсредѣ̀ до́мꙋ мᲂегѡ̀ . Хᲂдѧ́и по пꙋтѝ непᲂро́чнꙋ , се́й  ми
слꙋжа́ше . Что̀ вᲂзда́мъ гдⷭ҇ви ѡ҆ всѣ́хъ , и҆́хже вᲂзда́стъ ми ; Ча́шꙋ
спасе́нїѧ прїимꙋ̀ , и҆ и҆́мѧ гдⷭ҇не призᲂвꙋ̀ .= ꙳ =Въ ми́рѣ вкꙋ́пѣ ᲂу҆снꙋ̀ и҆
пᲂчі́ю . Ѡ҆брати́сѧ дш҃е мᲂѧ̀ в̾ пᲂко́й тво́й , ꙗ҆́кѡ гдⷭ҇ь бл҃го сᲂтвᲂрѝ
тебѣ̀ . Гдⷭ҇ь пра́веденъ , с̾сѣче́тъ вы́ѧ грѣ́шникѡмъ . Да пᲂстыдѧ́тсѧ и҆
вᲂзвратѧ́тсѧ в̾спѧ́ть всѝ ненави́дѧщїи сїѡ́на . Гдⷭ҇и бж҃е мо́й в̾ вѣ́къ
и҆спᲂвѣ́мсѧ тѝ . Ты̀ сᲂзда́ мѧ , и҆ пᲂлᲂжѝ на мнѣ̀ рꙋ́кꙋ твᲂю̀ . Оу҆держа́лъ
є҆сѝ рꙋ́кꙋ деснꙋ́ю мᲂю̀ , и҆ съ сᲂвѣ́тᲂмъ твᲂи́мъ наста́вилъ  мѧ є҆сѝ , и҆
со сла́вᲂю прїѧ́тъ мѧ . Въ рꙋ́цѣ твᲂѝ предаю̀ дх҃ъ мо́й .= ꙳= Пᲂйдꙋ̀
въ мѣ́стѡ кро́ва ди́вна , да́же до́ дᲂмꙋ бж҃їѧ . Гла́съ ра́дᲂсти и҆
спасе́нїѧ , въ кро́вѣхъ пра́ведныхъ . Сказа́лъ  ми є҆сѝ пꙋтѝ живᲂта̀ ,
и҆спо́лниши мѧ̀ весе́лїѧ с̾ лице́мъ твᲂи́мъ . А҆́зъ же пра́вдᲂю ꙗ҆влю́сѧ лицꙋ̀
твᲂемꙋ̀ , насы́щꙋсѧ внегда̀ ꙗ҆ви́тъмисѧ сла́ва твᲂѧ̀ . Сѝ и҆змѣ́на десни́ца
вы́шнѧгѡ . Ѻ҆́крестъ є҆гѡ̀ селе́нїе є҆гѡ̀ . Вᲂскрⷭ҇нѝ гдⷭ҇и в̾ пᲂко́й
тво́й , ты̀ и҆ кїѡ́тъ ст҃ы́ни твᲂеѧ̀ .= ꙳ =Ст҃а̀ цр҃кви твᲂѧ̀ ди́вна
в̾ пра́вдꙋ . До́мꙋ твᲂемꙋ̀ пᲂдᲂба́етъ ст҃ы́ни гдⷭ҇и в̾ дᲂлгᲂтꙋ̀ дні́й . Пᲂмѧнꙋ̀
и҆́мѧ твᲂѐ во всѧ́кᲂмъ ро́дѣ и҆ ро́дѣ .= ꙳=

~Сла́ва ѻ҆ц҃ꙋ и҆ сн҃ꙋ и҆ ст҃о́мꙋ дꙋ́хꙋ .= ꙳ И҆= ны́нѣ и҆ при́снѡ и҆ во́ вѣки
вѣкѡ́мъ , а҆ми́нь .= ꙳=

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е .= гⷤ .=

=На ᲂу҆спе́нїе прест҃ы́ѧ бцⷣы . на ѳ҃ , пѣ́сни , припѣ́вы : В=елича́й дш҃е
мᲂѧ̀ , и҆́же ѿ землѝ на́ нб҃о , честно́е преставле́нїе бж҃їѧ мт҃ре .
=дрꙋгі́и := ~А҆́нг҃ли ᲂу҆спе́нїе пречⷭ҇тыѧ , зрѧ́ще ᲂу҆диви́шасѧ , ка́кѡ дв҃аѧ
вᲂсхо́дитъ ѿ землѝ на́ нб҃о .



~Мцⷭ҇а і҆ю́нѧ , въ к҃д дн҃ь . ~На ржⷭ҇тво̀ прⷣтчево . стихо́въ , к҃д .
=припѣ́въ := В=елича́емъ тѧ̀ прⷣтче сп҃сᲂвъ і҆ѡа́нне . и҆ чте́мъ є҆́же ѿ 
непло́дᲂве , пресла́внᲂе ржⷭ҇тво̀ твᲂѐ .=

~Бл҃же́нъ мꙋ́жь бᲂѧ́исѧ гдⷭ҇а , въ за́пᲂвѣдехъ є҆гѡ̀ вᲂсхо́щетъ ѕѣлѡ̀ .= ꙳=
Си́льно на землѝ бꙋ́детъ сѣ́мѧ є҆гѡ̀ . Ро́дъ пра́выхъ бл҃гᲂслᲂви́тсѧ . Сла́ва
и҆ бᲂга́тьство в̾ дᲂмꙋ̀ є҆гѡ̀ , и҆ пра́вда є҆гѡ̀ пребыва́етъ в̾ вѣ́къ вѣ́ка .
Вᲂсїѧ̀ во тмѣ̀ свѣ́тъ пра́вымъ . Ми́лᲂстивъ и҆ ще́дръ и҆ пра́веденъ . Бл҃гъ
мꙋ́жь ми́лꙋѧ и҆ даѧ̀ . Разсмо́тритъ слᲂвеса̀ свᲂѧ̀ на сꙋдѣ̀ , ꙗ҆́кѡ в̾ вѣ́къ
не пᲂдви́житсѧ . Въ па́мѧть вѣ́чнꙋю бꙋ́детъ пра́ведникъ .= ꙳= ѿ́  слꙋха ѕла̀
не ᲂу҆бᲂи́тсѧ . Гᲂто́во срⷣце є҆гѡ̀ ᲂу҆пᲂва́ти на́  гдⷭ҇а . Оу҆тверди́сѧ срⷣце
є҆гѡ̀ и҆ не  ᲂу҆бᲂи́тсѧ , до́ндеже вᲂз̾зри́тъ на  врагѝ свᲂѧ̀ . Растᲂчѝ и҆
дадѐ ᲂу҆бѡ́гимъ , пра́вда є҆гѡ̀ пребыва́етъ въ вѣ́къ вѣ́ка . Ро́гъ є҆гѡ̀
вᲂзнесе́тсѧ в̾ сла́вѣ . Грѣ́шникъ ᲂу҆́зритъ , и҆ прᲂгнѣ́ваетсѧ , зꙋбы̀ свᲂи́ми
пᲂскреже́щетъ . И҆ раста́етъ , жела́нїе грѣ́шника пᲂги́бнетъ .= =Ꙗ҆́кѡ
пра́веденъ гдⷭ҇ь и҆ пра́вдꙋ вᲂзлюбѝ .= ꙳ =Ѡ҆ста́нцы  же нечести́выхъ
пᲂги́бнꙋтъ , спасе́нїе  же пра́веднымъ ѿ́  гдⷭ҇а . Неда́стъ в̾ вѣ́къ мᲂлвы̀
пра́ведникꙋ , и҆ неза́пнꙋтсѧ стᲂпы̀ є҆гѡ̀ . Свѣ́тъ вᲂсїѧ̀ пра́ведникꙋ , и҆
пра́вымъ срⷣцемъ весе́лїе .= ꙳ =Пра́ведникъ ꙗ҆́кѡ фи́никъ прᲂцвѣте́тъ , и҆
ꙗ҆́кѡ ке́дръ и҆́же въ лива́нѣ ᲂу҆мно́житсѧ .= ꙳ =Ꙗ҆́кѡ ты̀ бл҃гᲂслᲂви́ши
пра́ведника гдⷭ҇и , сла́вᲂю и҆ че́стїю вѣнча́лъ є҆сѝ є҆гѡ̀ . Вᲂзвесели́тсѧ
пра́ведникъ ѡ҆́ гдⷭ҇ѣ , и҆ ᲂу҆пᲂва́етъ на́нь . И҆ пᲂхва́лѧтсѧ всѝ пра́вїи
срⷣцемъ . ~Клѧ́тсѧ гдⷭ҇ь дв҃дꙋ и҆́стинᲂю , и҆ не ѿве́ржетсѧ є҆ѧ̀ . Ѿ плᲂда̀
чре́ва твᲂегѡ̀ пᲂсаждꙋ̀ на престо́лѣ твᲂе́мъ . Тꙋ̀ вᲂзращꙋ̀ ро́гъ дв҃дᲂви .
ᲂу҆гᲂто́вахъ свѣти́льникъ пᲂма́заннᲂмꙋ мᲂемꙋ̀ . Тꙋ̀ пꙋ́ть и҆́мже ꙗ҆влю̀ є҆мꙋ̀
спасе́нїе мᲂѐ .= ꙳=

~Сла́ва ѻ҆ц҃ꙋ и҆ сн҃ꙋ и҆ ст҃о́мꙋ дꙋ́хꙋ .= ꙳ И҆= ны́нѣ и҆ при́снѡ и҆ во́ вѣки
вѣкѡ́мъ , а҆ми́нь .= ꙳=

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е .= гⷤ .=

~Мцⷭ҇а а҆́вгꙋста , въ к҃ѳ  дн҃ь . ~На ᲂу҆сѣкнᲂве́нїе главы̀ і҆ѡа́нна прⷣтчи .
стихо́въ , є҃і . =припѣ́въ := В=елича́емъ тѧ̀ крⷭ҇ти́телю сп҃сᲂвъ і҆ѡа́нне , и҆
пᲂчита́емъ всѝ чⷭ҇тны́ѧ тѝ главы̀ ᲂу҆сѣкнᲂве́нїе .=

~Сѐ ᲂу҆дали́хсѧ бѣ́гаѧ , и҆ вᲂдвᲂри́хсѧ въ пꙋсты́ни .= ꙳ =Оу҆пᲂдо́бихсѧ
неѧ́сыти пꙋсты́ннᲂмꙋ , бы́хъ ꙗ҆́кѡ нᲂщны́и вра́нъ на ны́рищи . Забдѣ́хъ и҆ бы́хъ
ꙗ҆́кѡ пти́ца ѡ҆со́бѧщаѧсѧ наздѣ̀ . Сᲂтрѧсо́хсѧ ꙗ҆́кѡ прꙋ́зи , кᲂлѣ́нѣ мᲂѝ
и҆знемᲂго́стѣ ѿ пᲂста̀ . Взыска̀ тебѐ лицѐ мᲂѐ , лица̀ твᲂегѡ̀ гдⷭ҇и
взыщꙋ̀ .= ꙳ =Вᲂзжада̀ тебѐ дш҃а мᲂѧ̀ , ко́ль мно́жицею тебѣ̀ пло́ть мᲂѧ̀ ,
въ землѝ пꙋ́стѣ и҆ непрᲂхо́днѣ и҆ безво́днѣ . За слᲂвеса̀ ᲂу҆сте́нъ твᲂи́хъ ,
а҆́зъ сᲂхрани́хъ пꙋтѝ же́стᲂки . Ни без̾зако́нїе мᲂѐ , ни грѣ́хъ мо́й
гдⷭ҇и , без̾ без̾зако́нїѧ теко́хъ и҆ напра́вихъ . Хᲂдѧ́и без̾ пᲂро́ка , и҆
дѣ́лаѧи пра́вдꙋ .= ꙳ =И҆́стинꙋ твᲂю̀ и҆ спасе́нїе твᲂѐ рѣ́хъ .= ꙳ =Нескры́хъ
млⷭ҇ть твᲂю̀ , и҆ и҆́стинꙋ твᲂю̀ ѿ  со́нма мно́га . Пра́вдꙋ твᲂю̀ нескры́хъ
в̾ се́рдцы мᲂе́мъ .= ꙳ =Рѣ́хъ без̾зако́ннꙋющимъ не без̾зако́ннꙋйте , и҆
сᲂгрѣша́ющимъ не вᲂзнᲂси́те ро́га . Сѐ ᲂу҆стнѣ̀ мᲂѝ не вᲂзбраню̀ , гдⷭ҇и ты̀
разꙋмѣ̀ . И҆ ꙗ҆зы́къ мо́й пᲂꙋчи́тсѧ пра́вдѣ твᲂе́й , ве́сь де́нь хвалѣ̀
твᲂе́й .= ꙳=

~Сла́ва ѻ҆ц҃ꙋ и҆ сн҃ꙋ и҆ ст҃о́мꙋ дꙋ́хꙋ .= ꙳ И҆= ны́нѣ и҆ при́снѡ и҆ во́ вѣки
вѣкѡ́мъ , а҆ми́нь .= ꙳=

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е .= гⷤ .=

~На ѡ҆брѣ́тенїе честны́ѧ главы̀ і҆ѡа́нна прⷣтчи . =припѣ́въ := В=елича́емъ
тѧ̀ крⷭ҇ти́телю сп҃сᲂвъ і҆ѡа́нне , и҆ пᲂчита́емъ всѝ честны́ѧ тѝ главы̀
ѡ҆брѣ́тенїе .=

~На сᲂбо́ръ і҆ѡа́нна прⷣтчи . =припѣ́въ := В=елича́емъ тѧ̀ крⷭ҇ти́телю сп҃сᲂвъ
і҆ѡа́нне , и҆ пᲂчита́емъ всѝ є҆́же пра́зднꙋемъ всечестны́и сᲂбо́ръ тво́й .=



~Мцⷭ҇а і҆ю́лѧ , въ к҃ дн҃ь . ~Прᲂро́кꙋ и҆лїѝ . =припѣ́въ := В=елича́емъ тѧ̀
ст҃ы́и прᲂро́че и҆лїѐ . и҆ чте́мъ є҆́же на кᲂлесни́цѣ ѻ҆́гненѣй вᲂсхᲂжде́нїе
твᲂѐ .=

~И҆нѣ́мъ прᲂро́кѡмъ , ѻ҆́бщїи . стихо́въ , к҃д . =припѣ́въ := В=елича́емъ тѧ̀
прᲂро́че бж҃їи , і҆мⷬ҇къ . и҆ чте́мъ ст҃ꙋ́ю па́мѧть твᲂю̀ , ты́  бо мо́лиши
за на́съ хрⷭ҇та̀ бг҃а на́шегѡ .=

~Бл҃же́нъ мꙋ́жь бᲂѧ́исѧ гдⷭ҇а , въ за́пᲂвѣдехъ є҆гѡ̀ вᲂсхо́щетъ ѕѣлѡ̀ .= ꙳=
Си́льно на землѝ бꙋ́детъ сѣ́мѧ є҆гѡ̀ . Ро́дъ пра́выхъ бл҃гᲂслᲂви́тсѧ . Сла́ва
и҆ бᲂга́тьство в̾ дᲂмꙋ̀ є҆гѡ̀ , и҆ пра́вда є҆гѡ̀ пребыва́етъ в̾ вѣ́къ вѣ́ка .
Вᲂсїѧ̀ во тмѣ̀ свѣ́тъ пра́вымъ . Ми́лᲂстивъ и҆ ще́дръ и҆ пра́веденъ . Бл҃гъ
мꙋ́жь ми́лꙋѧ и҆ даѧ̀ . Разсмо́тритъ слᲂвеса̀ свᲂѧ̀ на сꙋдѣ̀ , ꙗ҆́кѡ в̾ вѣ́къ
не пᲂдви́житсѧ . Въ па́мѧть вѣ́чнꙋю бꙋ́детъ пра́ведникъ .= ꙳= ѿ́  слꙋха ѕла̀
не ᲂу҆бᲂи́тсѧ . Гᲂто́во срⷣце є҆гѡ̀ ᲂу҆пᲂва́ти на́  гдⷭ҇а . Оу҆тверди́сѧ срⷣце
є҆гѡ̀ и҆ не  ᲂу҆бᲂи́тсѧ , до́ндеже вᲂз̾зри́тъ на  врагѝ свᲂѧ̀ . Растᲂчѝ и҆
дадѐ ᲂу҆бѡ́гимъ , пра́вда є҆гѡ̀ пребыва́етъ въ вѣ́къ вѣ́ка . Ро́гъ є҆гѡ̀
вᲂзнесе́тсѧ в̾ сла́вѣ . Грѣ́шникъ ᲂу҆́зритъ , и҆ прᲂгнѣ́ваетсѧ , зꙋбы̀ свᲂи́ми
пᲂскреже́щетъ . И҆ раста́етъ , жела́нїе грѣ́шника пᲂги́бнетъ .= =Ꙗ҆́кѡ
пра́веденъ гдⷭ҇ь и҆ пра́вдꙋ вᲂзлюбѝ .= ꙳ =Ѡ҆ста́нцы  же нечести́выхъ
пᲂги́бнꙋтъ , спасе́нїе  же пра́веднымъ ѿ́  гдⷭ҇а . Неда́стъ в̾ вѣ́къ мᲂлвы̀
пра́ведникꙋ , и҆ неза́пнꙋтсѧ стᲂпы̀ є҆гѡ̀ . Свѣ́тъ вᲂсїѧ̀ пра́ведникꙋ , и҆
пра́вымъ срⷣцемъ весе́лїе .= ꙳ =Пра́ведникъ ꙗ҆́кѡ фи́никъ прᲂцвѣте́тъ , и҆
ꙗ҆́кѡ ке́дръ и҆́же въ лива́нѣ ᲂу҆мно́житсѧ .= ꙳ =Ꙗ҆́кѡ ты̀ бл҃гᲂслᲂви́ши
пра́ведника гдⷭ҇и , сла́вᲂю и҆ че́стїю вѣнча́лъ є҆сѝ є҆гѡ̀ . Вᲂзвесели́тсѧ
пра́ведникъ ѡ҆́ гдⷭ҇ѣ , и҆ ᲂу҆пᲂва́етъ на́нь . И҆ пᲂхва́лѧтсѧ всѝ пра́вїи
срⷣцемъ .= ꙳=

~Сла́ва ѻ҆ц҃ꙋ и҆ сн҃ꙋ и҆ ст҃о́мꙋ дꙋ́хꙋ .= ꙳ И҆= ны́нѣ и҆ при́снѡ и҆ во́ вѣки
вѣкѡ́мъ , а҆ми́нь .= ꙳=

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е .= гⷤ .=



~На па́мѧть ст҃ы́хъ великᲂмч҃нкъ , и҆ всѣ́мъ мч҃никѡмъ , ѻ҆́бщїи . стихо́въ ,
л҃и . =припѣ́въ := В=елича́емъ тѧ̀ стрⷭ҇тᲂте́рпче хрⷭ҇то́въ , і҆мⷬ҇къ . и҆
чте́мъ честна́ѧ страда́нїѧ твᲂѧ̀ , ꙗ҆́же за хрⷭ҇та̀ претерпѣ́лъ є҆сѝ .=

~Бг҃ъ на́мъ прибѣ́жище и҆ си́ла , пᲂмо́щникъ в̾  ско́рбѣхъ ѡ҆брѣ́тшихъ ны̀
ѕѣлѡ̀ .= ꙳ =Сегѡ̀ ра́ди не  ᲂу҆бᲂи́мсѧ , внегда̀ смꙋща́етсѧ землѧ̀ , и҆
прелага́ютсѧ го́ры в̾ срⷣца̀ мᲂрска́ѧ . Бж҃е кто̀ ᲂу҆пᲂдо́битсѧ тебѣ̀ ;
непремᲂлчѝ ни ᲂу҆крᲂтѝ бж҃е . Ꙗ҆́кѡ сѐ вразѝ твᲂѝ вᲂзшꙋмѣ́ша , и҆
ненави́дѧщїи тѧ̀ вᲂз̾двиго́ша главꙋ̀ . На́ люди твᲂѧ̀ лꙋка́внᲂваша во́лею , и҆
сᲂвѣща́ша на  ст҃ы́ѧ твᲂѧ̀ . И҆ рѣ́ша , прїиди́те пᲂтреби́мъ ѧ҆̀ ѿ  ꙗ҆зы́къ .
Пᲂлᲂжи́ша трꙋ́пїѧ ра́бъ твᲂи́хъ , бра́шно пти́цамъ нбⷭ҇нымъ . Пло́ти прпⷣбныхъ
твᲂи́хъ ѕвѣре́мъ земны́мъ . Прᲂлїѧ́ша кро́вь и҆́хъ ꙗ҆́кѡ во́дꙋ . Ꙗ҆́кѡ тебѐ
ра́ди ᲂу҆мерщвѧ́еми є҆смы̀ ве́сь де́нь . Вмѣни́хᲂмсѧ ꙗ҆́кѡ ѻ҆вца̀ закᲂле́нїю .
Бы́хᲂмъ пᲂнᲂше́нїе сᲂсѣ́дѡмъ на́шимъ , и҆ вразѝ на́ши пᲂдража́ша на́съ .
Пᲂлᲂжи́лъ є҆сѝ на́съ в̾ при́тчꙋ во ꙗ҆зы́цѣхъ , пᲂкива́нїю главѣ̀ в̾ лю́дехъ .
Внегда̀ сᲂкрꙋша́тисѧ кᲂсте́мъ мᲂи́мъ , пᲂнᲂша́хꙋ мѝ вразѝ мᲂѝ . И҆ бы́хъ
ꙗ҆́звенъ ве́сь де́нь , и҆ к̾ бᲂлѣ́зни ꙗ҆́звъ мᲂи́хъ прилᲂжи́ша ми . Ꙗ҆́кѡ
и҆скꙋси́лъ ны̀ є҆сѝ бж҃е , разжжѐ ны̀ ꙗ҆́кᲂже разжиза́етсѧ сребро̀ . Вве́лъ
ны̀ є҆сѝ в̾ сѣ́ть , пᲂлᲂжи́лъ є҆сѝ ско́рби на хребтѣ̀ на́шемъ , вᲂзве́лъ є҆сѝ
чл҃ки на главы̀ на́ша . Прᲂидо́хᲂмъ сквᲂзѣ̀ ѻ҆́гнь и҆ во́дꙋ , и҆ и҆зве́лъ є҆сѝ
на́съ в̾ пᲂко́й . Вᲂзвесели́тесѧ ѡ҆́ гдⷭ҇ѣ , и҆ ра́дꙋйтесѧ пра́веднїи .= ꙳
=Ꙗ҆́кѡ гдⷭ҇ь в̾ ро́дѣ пра́ведныхъ , и҆ наслѣ́дїе и҆́хъ во́ вѣки бꙋ́детъ .
Вᲂзва́ша пра́веднїи , и҆ гдⷭ҇ь ᲂу҆слы́ша и҆́хъ , и҆ ѿ  всѣ́хъ печа́лей и҆́хъ
и҆зба́ви и҆́хъ . Ѻ҆́чи гдⷭ҇ни на пра́ведныѧ , и҆ ᲂу҆́ши є҆гѡ̀ в̾ мл҃твꙋ и҆́хъ .
Ꙗ҆́кѡ пра́веденъ гдⷭ҇ь , и҆ пра́вдꙋ вᲂз̾любѝ .= ꙳ =Мно́ги ско́рби пра́веднымъ ,
и҆ ѿ  всѣ́хъ и҆́хъ и҆зба́витъ ѧ҆̀ гдⷭ҇ь . Ꙗ҆́кѡ мы́шца грѣ́шныхъ сᲂкрꙋши́тсѧ ,
ᲂу҆твержа́етъ  же пра́ведныѧ гдⷭ҇ь . Ѡ҆ста́нцы  же нечести́выхъ пᲂтребѧ́тсѧ ,
спасе́нїе  же пра́веднымъ ѿ́ гдⷭ҇а . Неда́стъ в̾ вѣ́къ мᲂлвы̀ пра́ведникꙋ , и҆
неза́пнꙋтсѧ стᲂпы̀ є҆гѡ̀ . Свѣ́тъ вᲂсїѧ̀ пра́ведникꙋ , и҆ пра́вымъ срⷣцемъ
весе́лїе . Весели́тесѧ пра́веднїи ѡ҆́ гдⷭ҇ѣ , и҆ и҆спᲂвѣ́дайте па́мѧть
ст҃ы́ни є҆гѡ̀ . Ра́дꙋйтесѧ пра́веднїи ѡ҆́ гдⷭ҇ѣ , и҆ пра́вымъ пᲂдᲂба́етъ
пᲂхвала̀ . Въ па́мѧть вѣ́чнꙋю бꙋ́детъ пра́ведникъ .= ꙳ =Ст҃ы́мъ и҆́же сꙋ́ть
на землѝ є҆гѡ̀ , ᲂу҆дивѝ гдⷭ҇ь всѧ̀ хᲂтѣ́нїѧ свᲂѧ̀ в̾ ни́хъ . Ди́венъ бг҃ъ
во ст҃ы́хъ свᲂи́хъ , бг҃ъ і҆зра́илевъ .= ꙳ =Пра́ведникъ ꙗ҆́кѡ фи́никъ
прᲂцвѣте́тъ , и҆ ꙗ҆́кѡ ке́дръ и҆́же въ лива́нѣ ᲂу҆мно́житсѧ .= =Ꙗ҆́кѡ ты̀
бл҃гᲂслᲂви́ши пра́ведника гдⷭ҇и . И҆ вᲂзнесе́тсѧ ро́гъ пра́веднагѡ .
Вᲂзвесели́тсѧ пра́ведникъ ѡ҆́ гдⷭ҇ѣ , и҆ ᲂу҆пᲂва́етъ на́нь . И҆ пᲂхва́лѧтсѧ всѝ
пра́вїи срⷣцемъ .= ꙳=

~Сла́ва ѻ҆ц҃ꙋ и҆ сн҃ꙋ и҆ ст҃о́мꙋ дꙋ́хꙋ .= ꙳ И҆= ны́нѣ и҆ при́снѡ и҆ во́ вѣки
вѣкѡ́мъ , а҆ми́нь .= ꙳=

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е .= гⷤ .=



~Ст҃ы́мъ ст҃лемъ , ѻ҆́бщїи . стихо́въ , л҃ѳ . =припѣ́въ := В=елича́емъ тѧ̀
ст҃лю хрⷭ҇то́въ , і҆мⷬ҇къ . и҆ чте́мъ ст҃ꙋ́ю па́мѧть твᲂю̀ , ты́  бо мо́лиши
за на́съ хрⷭ҇та̀ бг҃а на́шегѡ .=

~Оу҆слы́шите сїѧ̀ всѝ ꙗ҆зы́цы , внꙋши́те всѝ живꙋ́щїи по вселе́ннѣй .= ꙳
=Земні́и же и҆ сн҃ᲂве чл҃честїи , вкꙋ́пѣ бᲂга́тъ и҆ ᲂу҆бо́гъ . Оу҆ста̀ мᲂѧ̀
вᲂз̾глаго́лютъ премꙋ́дрᲂсть , и҆ пᲂꙋче́нїе срⷣца мᲂегѡ̀ ра́зꙋмъ . Прїиди́те
ча́да пᲂслꙋ́шайте менѐ , стра́хꙋ гдⷭ҇ню наꙋчꙋ̀ ва́съ . Сѐ ᲂу҆стнѣ̀ мᲂѝ
невᲂзбраню̀ , гдⷭ҇и ты̀ разꙋмѣ̀ . Бл҃гᲂвѣсти́хъ пра́вдꙋ твᲂю̀ в̾ цр҃кви мно́зѣ .
Пра́вдꙋ твᲂю̀ нескры́хъ в̾  срⷣцы мᲂе́мъ , и҆ и҆́стинꙋ твᲂю̀ , и҆ спасе́нїе
твᲂѐ рѣ́хъ . Нескры́хъ млⷭ҇ть твᲂю̀ , и҆ и҆́стинꙋ твᲂю̀ ѿ  со́ньма мно́га . Къ
тебѣ̀ пѣ́нїе мᲂѐ всегда̀ , и҆ а҆́зъ с̾ тᲂбо́ю всегда̀ . Хᲂдѧ́и без̾ пᲂро́ка ,
и҆ дѣ́лаѧи пра́вдꙋ .= ꙳ =Непᲂви́ненъ рꙋка́ма , и҆ чи́стъ срⷣцемъ . И҆спᲂвѣ́мсѧ
тебѣ̀ в̾ цр҃кви мно́зѣ , в̾ лю́дѣхъ тѧ́жцѣхъ вᲂсхвалю́ тѧ . И҆ ꙗ҆зы́къ мо́й
пᲂꙋчи́тсѧ пра́вдѣ твᲂе́й , ве́сь де́нь хвалѣ̀ твᲂе́й . Пᲂвѣ́мъ и҆́мѧ твᲂѐ
бра́тїи мᲂе́й , пᲂсредѣ̀ цр҃кве вᲂсхвалю́ тѧ . Оу҆мы́ю в̾ непᲂви́нныхъ рꙋ́цѣ
мᲂѝ , и҆ ѡ҆бы́дꙋ ѻ҆лта́рь тво́й гдⷭ҇и . Оу҆слы́шати мѝ гла́съ хвалы̀ твᲂеѧ̀ ,
и҆ пᲂвѣ́дати всѧ̀ чꙋдеса̀ твᲂѧ̀ . Гдⷭ҇и вᲂзлюби́хъ бл҃гᲂлѣ́пїе до́мꙋ твᲂегѡ̀ ,
и҆ мѣ́сто вселе́нїѧ сла́вы твᲂеѧ̀ . Несѣдо́хъ с̾ со́ньмᲂмъ сꙋ́етнымъ и҆
съ закᲂнᲂпрестꙋ́пными невни́дꙋ . Рѣ́хъ без̾зако́ннꙋющимъ не  без̾зако́ннꙋйте ,
и҆ сᲂгрѣша́ющимъ невᲂзнᲂси́те ро́га . Вᲂзненави́дѣхъ цр҃кви лꙋка́внꙋющихъ , и҆
съ нечести́выми несѧ́дꙋ . Є҆ди́но прᲂси́хъ ѿ́  гдⷭ҇а то̀ взыщꙋ̀ , є҆́же жи́ти ми
в̾ дᲂмꙋ̀ гдⷭ҇ни всѧ̀ днѝ живᲂта̀ мᲂегѡ̀ . зрѣ́ти мѝ красᲂтꙋ̀ гдⷭ҇ню , и҆
призира́ти цр҃кᲂвь ст҃ꙋ́ю є҆гѡ̀ . Ѡ҆быдо́хъ и҆ пᲂжро́хъ в̾ кро́вѣ є҆гѡ̀ ,
же́ртвꙋ хвале́нїѧ и҆ вᲂскликнᲂве́нїѧ . А҆́зъ же ꙗ҆́кѡ ма́слина плᲂдᲂви́та
в̾ дᲂмꙋ̀ бж҃їи .= ꙳ =И҆ вᲂзда́стъ мѝ гдⷭ҇ь по пра́вдѣ мᲂе́й , и҆ по чистᲂтѣ̀
рꙋ́кꙋ мᲂе́ю вᲂзда́стъ мѝ . Ꙗ҆́кѡ сᲂхрани́хъ пꙋтѝ гдⷭ҇нѧ , и҆ не нече́ствᲂвахъ
ѿ́  бг҃а мᲂегѡ̀ . Ꙗ҆́кѡ всѧ̀ сꙋдьбы̀ є҆гѡ̀ предо мно́ю , и҆ ѡ҆правда́нїѧ є҆гѡ̀
не ѿстꙋпи́ша ѿ  менѐ . Оу҆ста̀ пра́веднагѡ пᲂꙋча́тсѧ премꙋ́дрᲂсти , и҆ ꙗ҆зы́къ
є҆гѡ̀ вᲂз̾глаго́летъ сꙋ́дъ . Зако́нъ бг҃а є҆гѡ̀ в̾ срⷣцы є҆гѡ̀ , и҆ неза́пнꙋтсѧ
стᲂпы̀ є҆гѡ̀ . Оу҆стро́итъ слᲂвеса̀ свᲂѧ̀ на сꙋдѣ̀ , ꙗ҆́кѡ въ вѣ́къ
непᲂдви́житсѧ . Въ па́мѧть вѣ́чнꙋю бꙋ́детъ пра́ведникъ , ѿ́  слꙋха ѕла̀
не ᲂу҆бᲂи́тсѧ .= ꙳ =Ве́сь де́нь ми́лꙋетъ , и҆ взае́мъ дае́тъ пра́ведныи , и҆
сѣ́мѧ є҆гѡ̀ во бл҃гᲂслᲂве́нїи бꙋ́детъ . Растᲂчѝ и҆ дадѐ ᲂу҆бо́гимъ , пра́вда
є҆гѡ̀ пребыва́етъ въ вѣ́къ вѣ́ка . Пра́ведникъ ꙗ҆́кѡ фи́никъ прᲂцвѣте́тъ , и҆
ꙗ҆́кѡ ке́дръ и҆́же въ лива́нѣ ᲂу҆мно́житсѧ . Насажде́нъ въ дᲂмꙋ̀ гдⷭ҇ни ,
во дво́рѣхъ бг҃а на́шегѡ прᲂцвѣтꙋ́тъ .= =Ꙗ҆́кѡ ты̀ бл҃гᲂслᲂви́ши пра́ведника
гдⷭ҇и , сла́вᲂю и҆ че́стїю вѣнча́лъ є҆сѝ є҆гѡ̀ . Свѣ́тъ вᲂсїѧ̀ пра́ведникꙋ ,
и҆ пра́вымъ срⷣцемъ весе́лїе .= ꙳ =Вᲂзвесели́тсѧ пра́ведникъ ѡ҆́ гдⷭ҇ѣ , и҆
ᲂу҆пᲂва́етъ на́нь . Свѧще́нницы твᲂѝ ѡ҆блекꙋ́тсѧ пра́вдᲂю , и҆ прпⷣбнїи твᲂѝ
вᲂзра́дꙋютсѧ . Бл҃же́ни живꙋ́щїи в̾ дᲂмꙋ̀ твᲂе́мъ , в̾ вѣ́къ вѣ́ка вᲂсхва́лѧтъ
тѧ̀ .= ꙳=

~Сла́ва ѻ҆ц҃ꙋ и҆ сн҃ꙋ и҆ ст҃о́мꙋ дꙋ́хꙋ .= ꙳ И҆= ны́нѣ и҆ при́снѡ и҆ во́ вѣки
вѣкѡ́мъ , а҆ми́нь .= ꙳=

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е .= гⷤ .=



~На па́мѧти прпⷣбныхъ , и҆ бг҃ᲂно́сныхъ ѻ҆ц҃ъ , ѻ҆́бщїи . стихо́въ , н҃д .
=припѣ́въ := О=у҆блажа́емъ тѧ̀ прпⷣбне ѻ҆́ч҃е , і҆мⷬ҇къ . и҆ чте́мъ ст҃ꙋ́ю
па́мѧть твᲂю̀ , наста́вниче и҆́нᲂкѡмъ , и҆ сᲂбесѣ́дниче а҆́нг҃лѡмъ .=

~Терпѧ̀ пᲂтерпѣ́хъ гдⷭ҇а и҆ внѧ́тъ мѝ , и҆ ᲂу҆слы́ша мл҃твꙋ мᲂю̀ .= ꙳ =И҆
вᲂзведе́  мѧ ѿ́  рᲂва страсте́й , и҆ ѿ  бре́нїѧ тимѣ́нна . и҆ пᲂста́ви
на ка́мени но́зѣ мᲂѝ , и҆ и҆спра́ви стᲂпы̀ мᲂѧ̀ . Сѐ ᲂу҆дали́хсѧ бѣ́гаѧ , и҆
вᲂдвᲂри́хсѧ в̾ пꙋсты́ни . Оу҆пᲂдо́бихсѧ неѧ́сыти пꙋсты́ннᲂмꙋ . и҆ бы́хъ ꙗ҆́кѡ
нᲂщны́и вра́нъ на ны́рищи . Забдѣ́хъ и҆ бы́хъ ꙗ҆́кѡ пти́ца ѡ҆со́бѧщаѧсѧ
на здѣ̀ . И҆ бы́ша сле́зы мᲂѧ̀ мнѣ̀ хлѣ́бъ дн҃ь и҆ но́щь . И҆ пᲂкры́хъ пᲂсто́мъ
дш҃ꙋ мᲂю̀ , и҆ пᲂлᲂжи́хъ ѡ҆дѣѧ́нїе мᲂѐ вре́тище .= ꙳ =Кᲂлѣ́ни мᲂѝ
и҆знемᲂго́стѣ ѿ  пᲂста̀ , и҆ пло́ть мᲂѧ̀ и҆змѣни́сѧ є҆ле́ѧ ра́ди . Занѐ пе́пелъ
ꙗ҆́кѡ хлѣ́бъ ꙗ҆дѧ́хъ , и҆ питїѐ мᲂѐ с̾ пла́чемъ раствᲂрѧ́хъ . Оу҆трꙋди́хсѧ
вᲂздыха́нїемъ мᲂи́мъ , и҆змы́ю на всѧ́кꙋ но́щь ло́же мᲂѐ , слеза́ми мᲂи́ми
пᲂсте́лю мᲂю̀ ѡ҆мᲂчꙋ̀ . Ꙗ҆́кѡ забы́хъ снѣ́сти хлѣ́бъ мо́й , ѿ́  гласа
вᲂздыха́нїѧ мᲂегѡ̀ , прельпѐ ко́сть мᲂѧ̀ пло́ти мᲂе́й . Бж҃е живо́тъ мо́й
вᲂзвѣсти́хъ тебѣ̀ . Пᲂлᲂжи́лъ є҆сѝ сле́зы мᲂѧ̀ пред̾ сᲂбо́ю , ꙗ҆́кѡ и҆
во ѡ҆бѣтᲂва́нїи твᲂе́мъ . Во мнѣ̀ бж҃е мл҃твы , ꙗ҆́же вᲂзда́мъ хвалѣ̀ твᲂе́й .
За слᲂвеса̀ ᲂу҆сте́нъ твᲂи́хъ , а҆́зъ сᲂхрани́хъ пꙋтѝ же́стᲂки . Взыска̀ тебѐ
лицѐ мᲂѐ , лица̀ твᲂегѡ̀ гдⷭ҇и взыщꙋ̀ . Вᲂзжада̀ тебѐ дш҃а мᲂѧ̀ . Ко́ль
мно́жицею тебѣ̀ пло́ть мᲂѧ̀ , въ землѝ пꙋ́стѣ и҆ непрᲂхо́днѣ и҆ безво́днѣ .
Пᲂмᲂзи́  ми гдⷭ҇и бж҃е мо́й , и҆ спаси́ мѧ по млⷭ҇ти твᲂе́й .= ꙳ =Ꙗ҆́кѡ
ѡ҆быдо́ша мѧ̀ псѝ мно́зи , со́ньмъ лꙋка́выхъ ѡ҆держа́ша мѧ̀ . Ра́дᲂсти мᲂѧ̀
и҆зба́ви  мѧ ѿ  ѡ҆быше́дшихъ мѧ̀ . Пᲂскрежета́ша на мѧ̀ зꙋбы̀ свᲂи́ми , а҆́зъ же
мл҃твꙋ дѣ́ѧхъ . Ѿи҆мѝ дш҃ꙋ мᲂю̀ ѿ  ѕлᲂдѣ́йства и҆́хъ , ꙗ҆́кѡ мно́зи бᲂрю́щїи
мѧ̀ свы́ше . Сᲂбра́шасѧ на мѧ̀ ра́ны и҆ нечꙋ́хъ . А҆́зъ же ѡ҆блача́хсѧ
во вре́тище , внегда̀ ѻ҆нѝ стꙋжа́хꙋ ми . Мно́жицею бра́шасѧ со мно́ю ѿ 
ю҆́нᲂсти мᲂеѧ̀ , ве́сь де́нь пред̾ставлѧ́хꙋ  ми бра́ни . Напрѧго́ша лꙋ́къ сво́й
ве́щь го́рькꙋ , сᲂстрѣлѧ́ти въ та́йныхъ непᲂро́чнаго . Ни без̾зако́нїе мᲂѐ ,
ни грѣ́хъ мо́й гдⷭ҇и , без̾ без̾зако́нїѧ теко́хъ и҆ напра́вихъ . И҆ смирѧ́хъ
пᲂсто́мъ дш҃ꙋ мᲂю̀ , и҆ мᲂли́тва мᲂѧ̀ въ нѣ́дра мᲂѧ̀ вᲂзврати́тсѧ . Предвари́стѣ
стражбы̀ ѻ҆́чи мᲂѝ , ᲂу҆трꙋди́хсѧ зᲂвы̀ , и҆змᲂлчѐ гᲂрта́нь мо́й .
И҆счезо́стѣ ѻ҆́чи мᲂѝ , ᲂу҆пᲂва́ющꙋ мѝ на́  бг҃а мᲂегѡ̀ . Ча́ѧхъ бг҃а
спаса́ющаго мѧ̀ ѿ  малᲂдꙋ́шїѧ и҆ бꙋ́ри .= ꙳ =Пред̾зрѣ́хъ гдⷭ҇а предо мно́ю
всегда̀ , ꙗ҆́кѡ ѡ҆деснꙋ́ю менѐ є҆́сть дасѧ̀ непᲂдви́жꙋ . И҆ бы́сть гдⷭ҇ь
ᲂу҆тверже́нїе мᲂѐ , и҆ и҆зведа́  мѧ на прᲂстра́ньство . Всѝ ꙗ҆зы́цы ѡ҆быдо́ша
мѧ , и҆ и҆́менемъ гдⷭ҇нимъ прᲂтивлѧ́хсѧ и҆́мъ . Ѡ҆быдо́ша мѧ ꙗ҆́кѡ пче́лы
со́тъ , и҆ разгᲂрѣ́шасѧ ꙗ҆́кѡ ѻ҆́гнь в̾ те́рнїи , и҆ и҆́менемъ гдⷭ҇нимъ
прᲂтивлѧ́хсѧ и҆́мъ . Ѡ҆бъѧ́ша  мѧ ꙗ҆́кѡ ле́въ гᲂто́въ на́  лᲂвъ , и҆ ꙗ҆́кѡ
скѵ́менъ ѡ҆бита́ѧ в̾ сᲂкро́вищихъ . Бл҃гᲂслᲂве́нъ гдⷭ҇ь и҆́же неда́стъ на́съ
въ лᲂви́твꙋ зꙋбо́мъ и҆́хъ . Стрѣ́лы младе́нецъ бы́ша ꙗ҆́звы и҆́хъ .
Бл҃гᲂслᲂве́нъ гдⷭ҇ь , наꙋча́ѧ рꙋ́цѣ мᲂѝ на ѡ҆пᲂлче́нїе , и҆ пе́рсты мᲂѧ̀ на́ 
брань . Бг҃ъ препᲂѧ́са  мѧ си́лᲂю , и҆ пᲂлᲂжѝ непᲂро́ченъ пꙋ́ть мо́й .
Сверша́ѧ но́зѣ мᲂѝ ꙗ҆́кѡ є҆ле́ни , и҆ на высо́кихъ пᲂставлѧ́ѧ мѧ̀ . Да
и҆спᲂвѣ́дѧтсѧ тебѣ̀ гдⷭ҇и всѧ̀ дѣ́ла твᲂѧ̀ , и҆ прпⷣбнїи твᲂѝ да бл҃гᲂслᲂвѧ́тъ
тѧ̀ . Ꙗ҆́кѡ млⷭ҇ть твᲂѧ̀ пред̾ ѻ҆чи́ма мᲂи́ма є҆́сть . Ѡ҆брати́лъ є҆сѝ пла́чь
мо́й в̾ ра́дᲂсть мнѣ̀ , и҆ да́лъ  ми є҆сѝ защище́нїе спасе́нїѧ . Спѧ́лъ
є҆сѝ всѧ̀ вᲂста́ющїѧ на мѧ̀ пᲂд̾ мѧ̀ , и҆ вра́гъ мᲂи́хъ да́лъ  ми є҆сѝ
хребе́тъ , и҆ ненави́дѧщїѧ мѧ̀ пᲂтреби́лъ є҆сѝ . Ѿстꙋпи́те ѿ  менѐ всѝ
дѣ́лающїи без̾зако́нїе , ᲂу҆вѣ́дите ꙗ҆́кѡ ᲂу҆дивѝ гдⷭ҇ь прпⷣбнагѡ свᲂегѡ̀ .
И҆ ᲂу҆тверди́сѧ во́ вѣки , и҆ жи́въ бꙋ́детъ до кᲂнца̀ . Вᲂзлюби́те гдⷭ҇а всѝ
прпⷣбнїи є҆гѡ̀ .= ꙳ =Ꙗ҆́кѡ гдⷭ҇ь лю́битъ сꙋ́дъ , и҆ не ѡ҆ста́витъ препᲂдо́бныхъ
свᲂи́хъ . Ве́черъ вᲂдвᲂри́тсѧ пла́чь , и҆ заꙋ́тра ра́дᲂсть . Храни́тъ гдⷭ҇ь дш҃а
прпⷣбныхъ свᲂи́хъ . Вᲂспо́йте гдⷭ҇ви пѣ́снь но́вꙋ , хвале́нїе є҆гѡ̀ в̾ цр҃кви
прпⷣбныхъ . По́йте гдⷭ҇ви прпⷣбнїи є҆гѡ̀ , и҆ и҆спᲂвѣ́дайте па́мѧть ст҃ы́ни
є҆гѡ̀ .= ꙳=

~Сла́ва ѻ҆ц҃ꙋ и҆ сн҃ꙋ и҆ ст҃о́мꙋ дꙋ́хꙋ .= ꙳ И҆= ны́нѣ и҆ при́снѡ и҆ во́ вѣки
вѣкѡ́мъ , а҆ми́нь .= ꙳=

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е .= гⷤ .=



~На сᲂбо́ръ ст҃ы́хъ беспло́тныхъ нбⷭ҇ныхъ си́лъ . стихо́въ , к҃є .
=припѣ́въ := В=елича́емъ ва́съ а҆рха́нг҃ли и҆ а҆́нг҃ли , и҆ всѧ̀ во́инства ,
херꙋви́ми и҆ серафи́ми сла́вѧща гдⷭ҇а . д=рꙋгі́и припѣ́въ : В=елича́емъ ва́съ
а҆рха́нг҃ли , а҆́нг҃ли , нача́ла , вла́сти , прⷭ҇то́ли , гдⷭ҇ьствїѧ , си́лы и҆
херꙋви́ми , стра́шнаѧ серафи́ми , прᲂславлѧ́юща гдⷭ҇а .=

~Вᲂспо́йте гдⷭ҇ви пѣ́снь но́вꙋ .= ꙳ =Вᲂспо́йте гдⷭ҇ви , и҆ бл҃гᲂслᲂви́те
и҆́мѧ є҆гѡ̀ . Ꙗ҆́кѡ ве́лїи гдⷭ҇ь и҆ хва́ленъ ѕѣлѡ̀ . и҆ стра́шенъ є҆́сть
над̾ всѣ́ми бо́ги . И҆спᲂвѣ́данїе и҆ красᲂта̀ пред̾ ни́мъ . Принеси́те гдⷭ҇ви
сла́вꙋ и҆ че́сть . Принеси́те гдⷭ҇ви сла́вꙋ и҆́мени є҆гѡ̀ . Пᲂклᲂни́тесѧ гдⷭ҇ви
во двᲂрѣ̀ ст҃ѣ́мъ є҆гѡ̀ . Ꙗ҆́кѡ нб҃са̀ сᲂтвᲂрѝ гдⷭ҇ь . Хвали́те гдⷭ҇а
с̾ нб҃съ , хвали́те є҆гѡ̀ в̾ вы́шнихъ . Хвали́те є҆гѡ̀ всѝ а҆́нг҃ли є҆гѡ̀ ,
хвали́те є҆гѡ̀ всѧ̀ си́лы є҆гѡ̀ .= ꙳ =Хвали́те є҆гѡ̀ сл҃нце и҆ лꙋна̀ , хвали́те
є҆гѡ̀ всѧ̀ ѕвѣ́зды и҆ свѣ́тъ . Хвали́те є҆гѡ̀ нб҃са̀ нб҃съ , и҆ вᲂда̀ ꙗ҆́же
превы́ше нб҃съ , да вᲂсхва́лѧтъ и҆́мѧ гдⷭ҇не . Вᲂзвѣсти́ша нб҃са̀ пра́вдꙋ
є҆гѡ̀ .= ꙳ =Пᲂклᲂни́тесѧ є҆мꙋ̀ всѝ а҆́нг҃ли є҆гѡ̀ .= ꙳ =Вᲂскли́кните
пред̾ цр҃е́мъ гдⷭ҇емъ , ꙗ҆́кѡ стра́шна сᲂтвᲂрѝ гдⷭ҇ь . Гдⷭ҇ь в̾ сїѡ́нѣ
вели́къ , и҆ высо́къ є҆́сть над̾ всѣ́ми людьмѝ . Да и҆спᲂвѣ́дѧтсѧ и҆́мени
твᲂемꙋ̀ вели́кᲂмꙋ , ꙗ҆́кѡ стра́шнѡ и҆ ст҃о є҆́сть . Ꙗ҆́кѡ ст҃ъ гдⷭ҇ь бг҃ъ
на́шъ .= ꙳ =Твᲂрѧ́и а҆́нг҃лы свᲂѧ̀ дх҃и , и҆ слꙋгѝ свᲂѧ̀ ѻ҆́гнь палѧ́щь .
Вᲂскли́кните гдⷭ҇ви во́ гласѣ ра́дᲂванїѧ , вᲂз̾вели́чите гдⷭ҇а . Гдⷭ҇ь на́ 
нб҃сѣхъ ᲂу҆гᲂто́ва престо́лъ сво́й , и҆ црⷭ҇тво є҆гѡ̀ всѣ́ми ѡ҆блада́етъ .
Бл҃гᲂслᲂви́те гдⷭ҇а всѝ а҆́нг҃ли є҆гѡ̀ , си́льнїи крѣ́пᲂстїю твᲂрѧ́щїи
сло́во є҆гѡ̀ , є҆́же ᲂу҆слы́шати гла́съ слᲂве́съ є҆гѡ̀ . Бл҃гᲂслᲂви́те гдⷭ҇а
всѧ̀ си́лы є҆гѡ̀ , слꙋгѝ є҆гѡ̀ твᲂрѧ́щїи во́лю є҆гѡ̀ . Бл҃гᲂслᲂви́те а҆́нг҃ли
гдⷭ҇ни , нб҃са̀ гдⷭ҇нѧ гдⷭ҇а , по́йте , и҆ превᲂзнᲂси́те є҆гѡ̀ во́ вѣки .
Хва́лимъ бл҃гᲂслᲂви́мъ кла́нѧемсѧ гдⷭ҇ви , пᲂе́мъ и҆ превᲂзно́симъ є҆гѡ̀
во́ вѣки .= ꙳=

~Сла́ва ѻ҆ц҃ꙋ и҆ сн҃ꙋ и҆ ст҃о́мꙋ дꙋ́хꙋ .= ꙳ И҆= ны́нѣ и҆ при́снѡ и҆ во́ вѣки
вѣкѡ́мъ , а҆ми́нь .= ꙳=

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е .= гⷤ .=



~Мцⷭ҇а генварѧ̀ , въ л҃  дн҃ь . ~Ст҃ы́мъ трїе́мъ ст҃лемъ : васи́лїю
вели́кᲂмꙋ , григо́рїю бг҃ᲂсло́вꙋ , и҆ і҆ѡа́ннꙋ златᲂꙋ́стꙋ . =припѣ́вы :=
В=елича́емъ тѧ̀ ст҃лю ѻ҆́ч҃е васи́лїе , и҆́же бл҃гᲂче́стнѡ цр҃кᲂвь хрⷭ҇то́вꙋ ,
непᲂро́чнꙋ сᲂхра́ньшагѡ . стихѝ : Б=л҃же́ни непᲂро́чнїи въ пꙋ́ть , хᲂдѧ́щїи
въ  зако́нѣ гдⷭ҇ни . ~Бла́гъ мнѣ̀ зако́нъ ᲂу҆́стъ твᲂи́хъ , па́че ты́сѧщь зла́та
и҆ сребра̀ .

~Сла́ва ѻ҆ц҃ꙋ и҆ сн҃ꙋ и҆ ст҃о́мꙋ дꙋ́хꙋ .= ꙳ И҆= ны́нѣ и҆ при́снѡ и҆ во́ вѣки
вѣкѡ́мъ , а҆ми́нь .= ꙳=

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е .= гⷤ .=

=статїѧ̀ втᲂра́ѧ . григо́рїю бг҃ᲂсло́вꙋ . Д=ᲂсто́йнѡ є҆́сть велича́ти тѧ̀ ,
григо́гїе бг҃ᲂсло́ве , глꙋбины̀ дх҃а и҆зыска́вшагѡ , и҆ дᲂбро́ты вѣща́нїѧ
прїе́мшагѡ . =стихѝ : Р=ꙋ́цѣ твᲂѝ сᲂтвᲂри́стѣ мѧ , и҆ сᲂзда́стѣ мѧ . ~Тво́й
є҆́смь а҆́зъ спаси́ мѧ , ꙗ҆́кѡ ѡ҆правда́нїи твᲂи́хъ взыска́хъ .

~Сла́ва ѻ҆ц҃ꙋ и҆ сн҃ꙋ и҆ ст҃о́мꙋ дꙋ́хꙋ .= ꙳ И҆= ны́нѣ и҆ при́снѡ и҆ во́ вѣки
вѣкѡ́мъ , а҆ми́нь .= ꙳=

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е .= гⷤ .=

=статїѧ̀ тре́тїѧ . і҆ѡа́ннꙋ златᲂꙋ́стꙋ . Р=о́ди всѝ пѣ́сньми , пᲂкаѧ́нїю
прᲂпᲂвѣ́дника , златᲂꙋ́с тагѡ і҆ѡа́нна бл҃жи́мъ . =стихѝ : П=ри́зри на  мѧ̀ и҆
пᲂми́лꙋй мѧ , по сꙋдꙋ̀ лю́бѧщихъ и҆́мѧ твᲂѐ . ~Взыщѝ раба̀ твᲂегѡ̀ , ꙗ҆́кѡ
за́пᲂвѣди твᲂѧ̀ незабы́хъ .

~Сла́ва ѻ҆ц҃ꙋ и҆ сн҃ꙋ и҆ ст҃о́мꙋ дꙋ́хꙋ .= ꙳ И҆= ны́нѣ и҆ при́снѡ и҆ во́ вѣки
вѣкѡ́мъ , а҆ми́нь .= ꙳=

~А҆ллилꙋ́їѧ , а҆ллилꙋ́їѧ , сла́ва тебѣ̀ бж҃е .= гⷤ .=





