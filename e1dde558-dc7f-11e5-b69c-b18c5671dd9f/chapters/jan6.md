=МЦⷭ҇А ГЕНꙊА́РІѦ ВЪ Ѕ҃ ДН҃Ь=

=ст҃о́е бг҃ᲂѧвле́нїе гдⷭ҇а бг҃а и҆ сп҃са на́шегѡ і҆с҃а хрⷭ҇та̀ . =

А҆́=ще слꙋчи́тсѧ наве́черїе в̾ про́стъ де́нь , стихᲂло́гїи небыва́етъ . =Н=а
гдⷭ҇и вᲂзва́хъ , стихѣ́ры , на́ и҃ . гла́съ , в҃ . П=рᲂсвѣти́телѧ на́шегѡ ,
прᲂсвѣща́ющагᲂ всѧ́кагѡ чл҃ка , ви́дѣвъ прⷣтча крⷭ҇ти́тисѧ прише́дша , ра́дꙋетсѧ
дш҃е́ю и҆ трепе́щетъ , рꙋко́ю пᲂказꙋ́етъ є҆гѡ̀ , и҆ глаго́летъ лю́демъ , се́й
и҆́же и҆збавлѧ́ѧ і҆и҃лѧ , свᲂбᲂжда́ѧ на́съ ѿ и҆стлѣ́нїѧ . Ѽ без̾грѣ́шныи
хрⷭ҇тѐ бж҃е на́шъ сла́ва тебѣ̀ .= два́жды .=

~И҆зба́вителю на́шемꙋ ѿ раба̀ кр҃ща́емꙋ , и҆ дх҃а прише́ствїемъ
свидѣ́тельствꙋемꙋ , ᲂу҆жасо́шасѧ зрѧ́ще а҆́нг҃льскаѧ во́инства . гла́съ же
с̾ нб҃сѐ принесе́сѧ ѿ ѻ҆ц҃а , се́й є҆го́же прⷣтча рꙋко́ю кр҃ща́етъ , сн҃ъ
мо́й є҆́сть вᲂзлю́бленныи , ѡ҆ не́мже бл҃гᲂи҆зво́лихъ . хрⷭ҇тѐ бж҃е на́шъ
сла́ва тебѣ̀ .= два́жды .=

~І҆ѡрда́нскїѧ стрꙋѝ , тебѐ и҆сто́чника прїѧ́ша , и҆ ᲂу҆тѣ́шитель
в̾ видѣ́нїи го́лꙋбѧ схᲂжда́ше . преклᲂнѧ́етъ ве́рхъ , преклᲂни́выи нб҃са̀ .
зᲂве́тъ , и҆ вᲂпїе́тъ бре́нїе зижди́телю , что́ ми пᲂвелѣва́еши ꙗ҆́же вы́ше
менѐ , а҆́зъ тре́бꙋю твᲂегѡ̀ кр҃ще́нїѧ . ѽ без̾грѣ́шныи хрⷭ҇тѐ бж҃е на́шъ
сла́ва тебѣ̀ . =два́жды .=

~Спастѝ хᲂтѧ̀ заблꙋ́ждьшагᲂ чл҃ка , спᲂдо́билсѧ є҆сѝ в̾ ра́бїи зра́къ
ѡ҆блещи́сѧ . пᲂдᲂба́ше бᲂ тебѣ̀ влⷣцѣ и҆ бг҃ꙋ , вᲂспрїѧ́ти на́ша за ны̀ . и҆
тебѣ̀ кр҃щьшꙋсѧ пло́тїю и҆зба́вителю , ѡ҆ставле́нїю спᲂдо́билъ є҆сѝ на́съ .
тѣ́мже вᲂпїе́мъ ти , хрⷭ҇тѐ бж҃е на́шъ сла́ва тебѣ̀ . =два́жды .=

=сла́ва , и҆ ны́нѣ . гла́съ , то́иже . П=реклᲂни́лъ є҆сѝ главꙋ̀ прⷣтчи ,
сᲂкрꙋши́лъ є҆сѝ главы̀ ѕмїе́мъ . прїи́де въ стрꙋѝ , прᲂсвѣти́лъ є҆сѝ
всѧ́ческаѧ , є҆́же сла́вити тѧ сп҃се , прᲂсвѣти́телѧ дш҃а́мъ на́шимъ .

~Вы́хᲂдъ , съ є҆ѵⷢ҇а́лїемъ .= П=рᲂки́менъ , дню̀ .= А҆́=ще ли прилꙋчи́тсѧ
наве́черїе пра́здника , в̾ пѧто́къ , ве́черъ . то̀ пᲂе́тсѧ , =прᲂки́менъ
вели́кїи . гла́съ , з҃ . Б=г҃ъ на́шъ на́ нб҃си и҆ на землѝ , всѧ̀ є҆ли́ка
вᲂсхᲂтѣ̀ и҆ сᲂтвᲂрѝ . =сти́хъ . В=ᲂ и҆схо́дѣ і҆и҃левѣ ѿ є҆гѵ́пта , до́мꙋ
і҆а́кѡвлѧ и҆з̾ люді́й ва́рваръ , бы́сть і҆ꙋде́ѧ ст҃ы́нѧ є҆гѡ̀ . =сти́хъ .
М=о́ре ви́дѣ и҆ пᲂбѣжѐ , і҆ѡрда́нъ вᲂзврати́сѧ вспѧ́ть . =сти́хъ . Ч=то́ ти
бы́сть мо́ре да пᲂбѣжѐ , и҆ тебѣ̀ і҆ѡрда́нѣ , ꙗ҆́кѡ вᲂзврати́сѧ вспѧ́ть .
=та́же , Б=г҃ъ на́шъ на́ нб҃си и҆ на землѝ , всѧ̀ є҆ли́ка вᲂсхᲂтѣ̀ и҆
сᲂтвᲂрѝ .

Ѿ= бытїѧ̀ , чте́нїе .=

~И҆скᲂнѝ сᲂтвᲂрѝ бг҃ъ нб҃ᲂ и҆ зе́млю . землѧ́ же бѣ̀ неви́дима , и҆
не ᲂу҆кра́шена , и҆ тма̀ верхꙋ̀ бе́здны . и҆ дх҃ъ бж҃їи нᲂша́шесѧ верхꙋ̀
вᲂды̀ . и҆ речѐ бг҃ъ , да бꙋ́детъ свѣ́тъ , и҆ бы́сть свѣ́тъ . и҆ ви́дѣ бг҃ъ
свѣ́тъ ꙗ҆́кѡ дᲂбро̀ , и҆ разлꙋчѝ бг҃ъ междꙋ̀ свѣ́тᲂмъ и҆ междꙋ̀ тмо́ю . и҆
наречѐ бг҃ъ свѣ́тъ де́нь , а҆ тмꙋ̀ наречѐ но́щь . и҆ бы́сть ве́черъ , и҆
бы́сть ᲂу҆́трᲂ , де́нь є҆ди́нъ . и҆ речѐ бг҃ъ , да бꙋ́детъ тве́рдь пᲂсредѝ
вᲂды̀ . и҆ да бꙋ́детъ разлꙋча́ѧ междꙋ̀ вᲂдо́ю и҆ вᲂдо́ю , и҆ бы́сть та́кѡ . и҆
сᲂтвᲂрѝ бг҃ъ тве́рдь . и҆ разлꙋчѝ бг҃ъ междꙋ̀ вᲂдо́ю , ꙗ҆́же бѣ̀ пᲂд̾
тве́рдїю , и҆ междꙋ̀ вᲂдо́ю , ꙗ҆́же над̾ тве́рдїю . и҆ наречѐ бг҃ъ тве́рдь
нб҃ᲂ . и҆ ви́дѣ бг҃ъ ꙗ҆́кѡ дᲂбро̀ . и҆ бы́сть ве́черъ , и҆ бы́сть ᲂу҆́трᲂ де́нь
втᲂры́и . И҆ речѐ бг҃ъ да сᲂбере́тсѧ вᲂда̀ ꙗ҆́же пᲂд̾ нб҃се́мъ в̾ со́нмъ
є҆ди́нъ , и҆ да́сѧ ꙗ҆ви́тъ сꙋ́ша , и҆ бы́сть та́кѡ . и҆ сᲂбра́сѧ вᲂда̀ ꙗ҆́же
пᲂд̾ нб҃се́мъ в̾ со́нмы свᲂѧ̀ , и҆ ꙗ҆ви́сѧ сꙋ́ша . и҆ наречѐ бг҃ъ сꙋ́шꙋ
зе́млю , а҆ сᲂста́вы вᲂдны́ѧ наречѐ мо́ре . и҆ ви́дѣ бг҃ъ ꙗ҆́кѡ дᲂбро̀ . И҆
речѐ бг҃ъ , да прᲂзѧ́бнетъ землѧ̀ травꙋ̀ сѣ́ннꙋ , сѣ́ющꙋю сѣ́мѧ по́ рᲂдꙋ и҆ пᲂ
пᲂдо́бїю . и҆ дре́вᲂ плᲂдᲂви́тᲂе твᲂрѧ́щее пло́дъ , є҆мꙋ́же сѣ́мѧ є҆гѡ̀
в̾ не́мъ пᲂ пᲂдо́бїю на землѝ , и҆ бы́сть та́кѡ . и҆ и҆знесѐ землѧ̀ травꙋ̀
сѣ́ннꙋ , сѣ́ющꙋю сѣ́мѧ по́ рᲂдꙋ и҆ пᲂ пᲂдо́бїю , и҆ дре́вᲂ плᲂдᲂви́тᲂе ,
твᲂрѧ́щее пло́дъ , є҆мꙋ́же сѣ́мѧ є҆гѡ̀ в̾ не́мъ по́ рᲂдꙋ на землѝ , и҆ ви́дѣ
бг҃ъ ꙗ҆́кѡ дᲂбро̀ . и҆ бы́сть ве́черъ , и҆ бы́сть ᲂу҆́трᲂ де́нь тре́тїи .

Ѿ= и҆схо́да , чте́нїе .=

~Речѐ гдⷭ҇ь къ мѡѷсе́ю , что̀ вᲂпїе́ши кᲂ мнѣ̀ . гл҃и сн҃о́мъ і҆и҃левымъ .
и҆ да сᲂберꙋ́тсѧ . и҆ ты̀ вᲂзмѝ же́злъ сво́й , и҆ прᲂстрѝ рꙋ́кꙋ твᲂю̀
на́ мᲂре , и҆ раздѣлѝ є҆̀ . и҆ да вни́дꙋтъ сн҃ᲂве і҆и҃левы средѣ̀ мо́рѧ
по́ сꙋхꙋ . и҆ сѐ а҆́зъ ѡ҆жещꙋ̀ срⷣце фараѡ́нᲂвᲂ и҆ слꙋ́гъ є҆гѡ̀ , и҆ є҆гѵ́птѧнъ
всѣ́хъ , и҆ вни́дꙋтъ в̾слѣ́дъ и҆́хъ . и҆ прᲂсла́влюсѧ ѡ҆ фараѡ́нѣ , и҆ ѡ҆ всѣ́хъ
во́ехъ є҆гѡ̀ , и҆ ѡ҆ кᲂлесни́цахъ и҆ ѡ҆ ко́нехъ є҆гѡ̀ . и҆ разꙋмѣ́ютъ всѝ
є҆гѵ́птѧне , ꙗ҆́кѡ а҆́зъ є҆́смь гдⷭ҇ь . прᲂславлѧ́ющꙋмисѧ ѡ҆ фараѡ́нѣ , и҆
ѡ҆ кᲂлесни́цахъ и҆ ѡ҆ ко́нехъ є҆гѡ̀ . прᲂстре́ же мѡѷсе́й рꙋ́кꙋ на́ мᲂре , и҆
пᲂгна̀ гдⷭ҇ь мо́ре вѣ́трᲂмъ ю҆́жнымъ и҆ нꙋ́жнымъ , всю̀ но́щь . и҆ сᲂтвᲂрѝ
мо́ре сꙋ́шꙋ , и҆ раздѣли́сѧ вᲂда̀ . и҆ внидо́ша сн҃ᲂве і҆и҃левы пᲂсредѣ̀ мо́рѧ
по́ сꙋхꙋ , и҆ вᲂда̀ и҆́мъ стѣна̀ ѡ҆деснꙋ́ю , и҆ стѣна̀ ѡ҆шꙋ́юю . гна́ша же
є҆гѵ́птѧне , и҆ внидо́ша в̾слѣ́дъ и҆́хъ всѧ́къ ко́нь фараѡ́нᲂвъ , и҆ кᲂлесни́цы
и҆ вса́дники , пᲂсредѣ̀ мо́рѧ . прᲂстре́ же мѡѷсе́й рꙋ́кꙋ на́ мᲂре , и҆
ᲂу҆стро́исѧ вᲂда̀ кᲂ днꙋ̀ на мѣ́стᲂ . є҆гѵ́птѧне же бѣжа́ша пᲂд̾ вᲂдо́ю , и҆
и҆стрѧсѐ гдⷭ҇ь є҆гѵ́птѧны пᲂсредѣ̀ мо́рѧ . и҆ ѡ҆бра́щшисѧ вᲂда̀ , пᲂкры̀
кᲂлесни́цы и҆ вса́дники , и҆ всю̀ си́лꙋ фараѡ́нᲂвꙋ , и҆дꙋ́щꙋю в̾ слѣ́дъ и҆́хъ
в̾ мо́ре . и҆ не ѡ҆ста̀ ѿ ни́хъ ни є҆ди́нъ . сн҃ᲂве же і҆и҃левы прᲂидо́ша
по́ сꙋхꙋ пᲂсредѣ̀ мо́рѧ .

Ѿ= и҆схо́да , чте́нїе .=

~Пᲂѧ́тъ мѡѷсе́й сн҃ы і҆и҃левы ѿ́ мᲂрѧ чермна́гѡ , и҆ ведѐ и҆́хъ в̾ пꙋсты́ню
си́ръ . и҆ и҆дѧ́хꙋ трѝ днѝ в̾ пꙋсты́ни , и҆ не ѡ҆брѣта́хꙋ вᲂды̀ ꙗ҆́кѡ
да пїю́тъ . прїидо́ша же въ ме́ррꙋ , и҆ не мᲂжа́хꙋ пи́ти вᲂды̀ ѿ ме́рры ,
гᲂрька́ бᲂ бѣ̀ . сегѡ̀ ра́ди нарече́сѧ и҆́мѧ мѣ́стꙋ тᲂмꙋ̀ го́ресть . и҆ рᲂпта́хꙋ
лю́дїе на мѡѷсе́ѧ , гл҃юще , что̀ пїе́мъ ; вᲂзᲂпи́ же мѡѷсе́й ко́ гдⷭ҇ꙋ ,
и҆ пᲂказа̀ є҆мꙋ̀ гдⷭ҇ь дре́вᲂ . и҆ влᲂжи́ є҆̀ в̾ во́дꙋ , и҆ ᲂу҆слади́сѧ вᲂда̀ .
тꙋ́ бᲂ пᲂлᲂжѝ є҆мꙋ̀ бг҃ъ ѡ҆правда́нїѧ и҆ сꙋды̀ . и҆ тꙋ̀ є҆гѡ̀ и҆скꙋша́ше , и҆
речѐ , а҆́ще слꙋ́хᲂмъ ᲂу҆слы́шиши гла́съ гдⷭ҇а бг҃а твᲂегѡ̀ , и҆ ᲂу҆го́днаѧ
пред̾ ни́мъ сᲂтвᲂри́ши , и҆ внꙋши́ши за́пᲂвѣдемъ є҆гѡ̀ , и҆ сᲂхрани́ши всѧ̀
ѡ҆правда́нїѧ є҆гѡ̀ , всѧ́кꙋ бᲂлѣ́знь , ю҆́же наведо́хъ є҆гѵ́птѧнѡмъ ,
не наведꙋ̀ на тѧ̀ . а҆́зъ бᲂ є҆́смь гдⷭ҇ь и҆сцѣлѧ́ѧи тѧ̀ . и҆ прїидо́ша
в̾ є҆ли́мъ , и҆ бѧ́хꙋ тꙋ̀ два̀ на́десѧть и҆сто́чникъ во́дъ , и҆ се́дмьдесѧтъ
сте́бль фи́никᲂвъ . и҆ ѡ҆пᲂлчи́шасѧ тꙋ̀ привᲂда́хъ . взѧ́шажесѧ ѿ є҆ли́ма , и҆
прїи́де ве́сь со́нмъ сн҃ѡ́въ і҆и҃левъ в̾ пꙋсты́ню си́нъ , ꙗ҆́же є҆́сть междꙋ̀
є҆ли́мᲂмъ , и҆ междꙋ̀ си́нᲂю .

=та́же , гл҃етъ чте́цъ : гла́съ , є҃ . Ꙗ҆=ви́лсѧ є҆сѝ в̾ ми́рѣ , и҆́же ми́ръ
сᲂтвᲂре́и . Да прᲂсвѣти́ши и҆́же вᲂ тмѣ̀ сѣдѧ́щїѧ , чл҃кᲂлю́бче сла́ва тебѣ̀ .

=и҆ пᲂе́мъ : Д=а прᲂсвѣти́ши и҆́же вᲂ тмѣ̀ сѣдѧ́щїѧ , чл҃кᲂлю́бче сла́ва
тебѣ̀ .

=сти́хъ , а҃ . Б=ж҃е ᲂу҆ще́дри ны , и҆ бл҃гᲂслᲂви́ ны . прᲂсвѣтѝ лицѐ твᲂѐ
на ны̀ , и҆ пᲂми́лꙋй ны . разꙋмѣ́ти на землѝ пꙋ́ть тво́й , вᲂ всѣ́хъ
ꙗ҆зы́цѣхъ спасе́нїе твᲂѐ .= и҆ пᲂе́мъ : Д=а прᲂсвѣти́ши и҆́же вᲂ тмѣ̀
сѣдѧ́щїѧ , чл҃кᲂлю́бче сла́ва тебѣ̀ .

=сти́хъ , в҃ . Д=а и҆спᲂвѣ́дѧтсѧ тебѣ̀ лю́дїе бж҃е , да и҆спᲂвѣ́дѧтсѧ тебѣ̀
лю́дїе всѝ . да вᲂзвеселѧ́тсѧ и҆ вᲂзра́дꙋютсѧ ꙗ҆зы́цы . ꙗ҆́кѡ сꙋ́диши лю́демъ
в̾ пра́вдꙋ , и҆ ꙗ҆зы́ки на землѝ наста́виши .

=и҆ пᲂе́мъ : Д=а прᲂсвѣти́ши и҆́же вᲂ тмѣ̀ сѣдѧ́щїѧ , чл҃кᲂлю́бче сла́ва
тебѣ̀ .

=сти́хъ , г҃ . Д=а и҆спᲂвѣ́дѧтсѧ тебѣ̀ лю́дїе бж҃е , да и҆спᲂвѣ́дѧтсѧ тебѣ̀
лю́дїе всѝ , землѧ̀ да́стъ пло́дъ сво́й . бл҃гᲂслᲂви́ ны бж҃е , бж҃е на́шъ
бл҃гᲂслᲂви́ ны бж҃е , и҆ да ᲂу҆бᲂѧ́тсѧ є҆гѡ̀ всѝ кᲂнцы̀ землѝ .= и҆ пᲂе́мъ :
Д=а прᲂсвѣти́ши и҆́же вᲂ тмѣ̀ сѣдѧ́щїѧ , чл҃кᲂлю́бче сла́ва тебѣ̀ .

=сла́ва . и҆ пᲂе́мъ : Д=а прᲂсвѣти́ши и҆́же вᲂ тмѣ̀ сѣдѧ́щїѧ , чл҃кᲂлю́бче
сла́ва тебѣ̀ .

=и҆ ны́нѣ . и҆ пᲂе́мъ : Д=а прᲂсвѣти́ши и҆́же вᲂ тмѣ̀ сѣдѧ́щїѧ , чл҃кᲂлю́бче
сла́ва тебѣ̀ .

=пᲂсе́мъ , гл҃етъ чте́цъ : Ꙗ҆=ви́лсѧ є҆сѝ в̾ ми́рѣ , и҆́же ми́ръ сᲂтвᲂре́и .
=и҆ пᲂе́тъ са́мъ : Д=а прᲂсвѣти́ши и҆́же вᲂ тмѣ̀ сѣдѧ́щїѧ , чл҃кᲂлю́бче сла́ва
тебѣ̀ .

Ѿ= і҆сꙋ́са на́ввина , чте́нїе .=

~Речѐ гдⷭ҇ь кᲂ і҆сꙋ́сꙋ , въ де́нь се́й начина́ю вᲂзнести́тѧ , пред̾ всѣ́ми
сынмѝ і҆и҃левыми . да разꙋмѣ́ютъ , занѐ ꙗ҆́кᲂже бѣ́хъ съ мѡѷсе́ѡмъ , та́кѡ
бꙋ́дꙋ и҆ с̾ тᲂбо́ю . и҆ ны́нѣ запᲂвѣ́ждь сщ҃е́нникѡмъ взима́ющимъ кᲂвче́гъ
завѣ́та гдⷭ҇нѧ , да ꙗ҆́кѡ вни́дете в̾ ча́сть вᲂды̀ і҆ѡрда́нскїѧ , и҆ ста́нете
при і҆ѡрда́нѣ . ꙗ҆́кᲂже и҆дѧ́хꙋ сщ҃е́нницы взе́мшїи кᲂвче́гъ завѣ́та вᲂ
і҆ѡрда́нъ , и҆ но́ги сщ҃е́нникъ нᲂсѧ́щихъ кᲂвче́гъ ѡ҆мᲂчи́шасѧ , в̾ ча́сть вᲂды̀
і҆ѡрда́нскїѧ . і҆ѡрда́нъ же и҆спᲂлнѧ́шесѧ вᲂ все́мъ ло́жѣ свᲂе́мъ , ꙗ҆́кᲂже
во́ дни жа́твы пшени́цы . и҆ ста́ша во́ды схᲂдѧ́щїи свы́ше в̾ со́ньмъ є҆ди́нъ ,
ѿстᲂѧ́щь дале́че ѕѣлѡ̀ ѿ да́мма гра́да , да́же дᲂ страны̀ карїаѳїари́ма .
низ̾схᲂдѧ́щаѧ же сни́де на́ мᲂре а҆рави́тскᲂе , да́же до́ мᲂрѧ сᲂли́щнагѡ ,
до́ндеже в̾ кᲂне́цъ ѡ҆скꙋдѣ̀ , и҆ лю́дїе стᲂѧ́хꙋ прѧ́мѡ і҆єрихѡ́на . и҆ ста́ша
сщ҃е́нницы взе́мшїи кᲂвче́гъ завѣ́та гдⷭ҇нѧ , на́ сꙋсѣ пᲂсредѣ̀ і҆ѡрда́на
гᲂто́вы . и҆ всѝ сн҃ᲂве і҆и҃левы преидо́ша по́ сꙋхꙋ , до́ндеже скᲂнча́шасѧ всѝ
лю́дїе прехᲂдѧ́ще і҆ѡрда́нъ .

Ѿ= црⷭ҇твъ четве́ртыхъ , чте́нїе .=

~Речѐ и҆лїѧ̀ къ є҆лисе́ю , сѣдѝ ᲂу҆́бѡ здѣ̀ , ꙗ҆́кѡ гдⷭ҇ь пᲂсла́ мѧ дᲂ
і҆ѡрда́на . и҆ речѐ є҆лисе́й , жи́въ гдⷭ҇ь , и҆ жива̀ дш҃а твᲂѧ̀ , а҆́ще
ѡ҆ста́влю тебѐ . и҆ пᲂидо́ста ѻ҆́ба , и҆ пѧтьдесѧ́тъ мꙋ́жъ ѿ сн҃о́въ
прᲂро́ческихъ , прїидо́ша и҆ ста́ша прѧ́мѡ и҆з̾дале́че . ѻ҆́ба же ста́ста
при і҆ѡрда́нѣ . и҆ прїѧ́тъ и҆лїѧ̀ ми́лᲂть свᲂю̀ , и҆ сви́тъ ю҆̀ , и҆ пᲂразѝ
є҆ю̀ во́ды . и҆ раз̾дѣли́сѧ вᲂда̀ сю́дꙋ и҆ сю́дꙋ , и҆ преидо́ста ѻ҆́ба
по́ сꙋхꙋ . и҆ бы́сть є҆гда̀ преидо́ста , и҆ речѐ и҆лїѧ̀ є҆лисе́ю , прᲂсѝ что̀
сᲂтвᲂрю̀ тебѣ̀ , пре́жде да́же не взѧ́тъ бꙋ́дꙋ ѿ тебѐ . и҆ речѐ є҆лисе́й ,
да бꙋ́детъ ᲂу҆́бѡ дх҃ъ и҆́же в̾ тебѣ̀ , сꙋгꙋ́бь вᲂ мнѣ̀ . и҆ речѐ и҆лїѧ̀ ,
ѡ҆жести́лъ є҆сѝ прᲂси́ти , ѻ҆ба́че а҆́ще ви́диши мѧ взе́млема ѿ тебѐ ,
бꙋ́детъ ти та́кѡ . а҆́ще ли же не ви́диши , не бꙋ́детъ . и҆ бы́сть и҆дꙋ́щема
и҆́ма и҆ гл҃ющема , и҆ сѐ кᲂлесни́ца ѻ҆́гнена , и҆ ко́ни ѻ҆́гнени , и҆ раздѣлѝ
междꙋ̀ ѻ҆бѣ́ма . и҆ взѧ́тсѧ и҆лїѧ̀ трꙋ́сᲂмъ , ꙗ҆́кѡ на́ нб҃ᲂ . и҆ є҆лисе́й
зрѧ́ше , и҆ вᲂпїѧ́ше , ѻ҆́ч҃е ѻ҆́ч҃е , кᲂлесни́ца і҆и҃лева и҆ ко́ни є҆гѡ̀ , и҆
не ви́дѣ є҆гѡ̀ к̾ тᲂмꙋ̀ . и҆ ꙗ҆́тсѧ є҆лисе́й за ри́зы свᲂѧ̀ , и҆ раздра̀ ѧ҆̀
на́ двᲂе . и҆ взѧ́тъ ми́лᲂть и҆лїинꙋ̀ є҆лисе́й , па́дшꙋю верхꙋ̀ є҆гѡ̀ . и҆
ѡ҆брати́сѧ є҆лисе́й , и҆ ста̀ на́ брезѣ і҆ѡрда́на . и҆ ᲂу҆да́ри во́ды , и҆
не раздѣли́шасѧ . и҆ речѐ є҆лисе́й , гдѣ̀ ᲂу҆́бѡ є҆́сть бг҃ъ и҆лїи́нъ
а҆́пѳᲂ . и҆ та́кѡ ᲂу҆да́ри є҆лисе́й во́ды втᲂро́е , и҆ раздѣли́шасѧ во́ды , и҆
пре́йде по́ сꙋхꙋ .

Ѿ= црⷭ҇твъ четве́ртыхъ , чте́нїе .=

~Прїи́де неема́нъ кнѧ́зь , царѧ̀ а҆сѷрі́йска , с̾ кᲂлесни́цами , и҆ ко́ньми
свᲂи́ми , и҆ ста̀ при две́рехъ хра́ма є҆лисе́ѡва . и҆ пᲂсла̀ є҆лисе́й к̾ немꙋ̀
вѣ́стника глаго́лѧ , ше́дъ и҆змы́йсѧ вᲂ і҆ѡрда́нѣ седми́жды , и҆ ѡ҆брати́тсѧ
пло́ть твᲂѧ̀ к̾ тебѣ̀ , и҆ ѡ҆чи́стишисѧ . и҆ раз̾гнѣ́васѧ неема́нъ , и҆ ѿи҆́де .
и҆ речѐ , сѐ рѣ́хъ да и҆зы́детъ кᲂ мнѣ̀ , и҆ призᲂве́тъ ѡ҆ и҆́мени гдⷭ҇а бг҃а
свᲂегѡ̀ . и҆ пᲂло́житъ рꙋ́кꙋ свᲂю̀ на прᲂка́зꙋ , и҆ ѿи́метъ ю҆̀ ѿ́ плᲂти мᲂеѧ̀ .
не до́брѣйши ли є҆́сть а҆рва́нъ и҆ фа́рѳа , рѣцѣ̀ дама́скᲂвѣ , не́же
і҆ѡрда́на , и҆ всѣ́хъ во́дъ і҆и҃левыхъ . не ше́дъ ли и҆змы́юсѧ в̾ ни́хъ , и҆
ѡ҆чи́щꙋсѧ . и҆ вᲂзврати́сѧ , и҆ ѿи́де с̾ гнѣ́вᲂмъ . и҆ пристꙋпи́ша ѻ҆́трᲂцы
є҆гѡ̀ , и҆ рѣ́ша к̾ немꙋ̀ , гдⷭ҇и а҆́ще бы ве́лїе сло́вᲂ гл҃алъ к̾ тебѣ̀
прᲂро́къ , не бы́ли сᲂтвᲂри́лъ ꙗ҆́кᲂже речѐ к̾ тебѣ̀ , и҆змы́йсѧ и҆
ѡ҆чи́стишисѧ . и҆ сни́де неема́нъ , и҆ пᲂгрꙋзи́сѧ вᲂ і҆ѡрда́нѣ седми́жды , пᲂ
глаго́лꙋ чл҃ка бж҃їѧ . и҆ ѡ҆брати́сѧ пло́ть є҆гѡ̀ к̾ немꙋ̀ ꙗ҆́кѡ ѻ҆трᲂча́те
ма́ла , и҆ ѡ҆чи́стисѧ .

=та́же , гл҃етъ чте́цъ : гла́съ , ѕ҃ . Г=рѣ́шникѡмъ и҆ мытаре́мъ ,
за мно́жествᲂ ми́лᲂсти твᲂеѧ̀ ꙗ҆ви́лсѧ є҆сѝ , сп҃се на́шъ . Гдѣ́ бᲂ бы и҆мѣ́лъ
свѣ́тъ тво́й вᲂсїѧ́ти , то́кмѡ на сѣдѧ́щїѧ вᲂ тмѣ̀ , сла́ва тебѣ̀ . =и҆
пᲂе́мъ : Г=дѣ́ бᲂ бы и҆мѣ́лъ свѣ́тъ тво́й вᲂсїѧ́ти , то́кмѡ на сѣдѧ́щїѧ вᲂ
тмѣ̀ , сла́ва тебѣ̀ .

=сти́хъ , а҃ . Г=дⷭ҇ь вᲂцр҃и́сѧ , и҆ в̾ лѣ́пᲂтꙋсѧ ѡ҆блечѐ . ѡ҆блече́сѧ гдⷭ҇ь
в̾ си́лꙋ , и҆ препᲂѧ́сасѧ . и҆́бᲂ ᲂу҆твердѝ вселе́ннꙋю , ꙗ҆́же непᲂдви́житсѧ .
гᲂто́въ престо́лъ тво́й ѿ то́лѣ , ѿ́ вѣка ты̀ є҆сѝ .= и҆ пᲂе́мъ : Г=дѣ́ бᲂ бы
и҆мѣ́лъ свѣ́тъ тво́й вᲂсїѧ́ти , то́кмѡ на сѣдѧ́щїѧ вᲂ тмѣ̀ , сла́ва тебѣ̀ .

=сти́хъ , в҃ . В=ᲂз̾двиго́ша рѣ́ки гдⷭ҇и , вᲂз̾двиго́ша рѣ́ки гла́съ сво́й .
вᲂз̾дви́гнꙋтъ рѣ́ки стрꙋѝ свᲂѧ̀ ѿ гласо́въ во́дъ мно́гъ .= и҆ пᲂе́мъ : Г=дѣ́
бᲂ бы и҆мѣ́лъ свѣ́тъ тво́й вᲂсїѧ́ти , то́кмѡ на сѣдѧ́щїѧ вᲂ тмѣ̀ , сла́ва
тебѣ̀ .

=сти́хъ , г҃ . Д=и́вны высᲂты̀ мᲂрскі́ѧ , ди́венъ в̾ высо́кихъ гдⷭ҇ь .
свидѣ́нїѧ твᲂѧ̀ ᲂу҆вѣ́ришасѧ ѕѣлѡ̀ . до́мꙋ твᲂемꙋ̀ пᲂдᲂба́етъ ст҃ы́ни гдⷭ҇и ,
в̾ дᲂлгᲂтꙋ̀ дні́й .= и҆ пᲂе́мъ : Г=дѣ́ бᲂ бы и҆мѣ́лъ свѣ́тъ тво́й вᲂсїѧ́ти ,
то́кмѡ на сѣдѧ́щїѧ вᲂ тмѣ̀ , сла́ва тебѣ̀ .

=сла́ва . и҆ пᲂе́мъ : Г=дѣ́ бᲂ бы и҆мѣ́лъ свѣ́тъ тво́й вᲂсїѧ́ти , то́кмѡ
на сѣдѧ́щїѧ вᲂ тмѣ̀ , сла́ва тебѣ̀ .

=и҆ ны́нѣ . и҆ пᲂе́мъ : Г=дѣ́ бᲂ бы и҆мѣ́лъ свѣ́тъ тво́й вᲂсїѧ́ти , то́кмѡ
на сѣдѧ́щїѧ вᲂ тмѣ̀ , сла́ва тебѣ̀ .

=пᲂсе́мъ , глаго́летъ чте́цъ : Г=рѣ́шникѡмъ и҆ мытаре́мъ , за мно́жествᲂ
ми́лᲂсти твᲂеѧ̀ ꙗ҆ви́лсѧ є҆сѝ , сп҃се на́шъ . =и҆ пᲂе́тъ са́мъ : Г=дѣ́ бᲂ бы
и҆мѣ́лъ свѣ́тъ тво́й вᲂсїѧ́ти , то́кмѡ на сѣдѧ́щїѧ вᲂ тмѣ̀ , сла́ва тебѣ̀ .

Ѿ= прᲂро́чества и҆са́ина , чте́нїе .=

~Та́кѡ гл҃етъ гдⷭ҇ь , и҆змы́йтесѧ , и҆ чи́сти бꙋ́дете . и҆ ѿи҆ми́те
лꙋка́вствїе ѿ дш҃ъ ва́шихъ , пред̾ ѻ҆чи́ма мᲂи́ма . преста́ните ѿ ѕо́лъ
ва́шихъ . и҆ наꙋчи́тесѧ дᲂбро̀ твᲂри́ти . взыщи́те сꙋда̀ , и҆зба́вите
ѡ҆би́дима . сꙋди́те си́рꙋ , и҆ и҆зба́вите вдᲂви́цꙋ . и҆ прїиди́те и҆
и҆стѧ́жемсѧ , гл҃етъ гдⷭ҇ь . и҆ а҆́ще бꙋ́дꙋтъ грѣсѝ ва́ши ꙗ҆́кѡ ѡ҆брᲂще́ни ,
ꙗ҆́кѡ снѣ́гъ ᲂу҆бѣлю̀ ѧ҆̀ . а҆́ще ли же бꙋ́дꙋтъ ꙗ҆́кѡ ѡ҆червле́ни , ꙗ҆́кѡ
ꙗ҆ри́нꙋ ᲂу҆бѣлю̀ ѧ҆̀ . и҆ а҆́ще хо́щете и҆ пᲂслꙋ́шаете менѐ , бл҃га́ѧ землѝ
снѣ́сте . а҆́ще ли же не хо́щете , нижѐ пᲂслꙋ́шаете менѐ , ѻ҆рꙋ́жїе вы̀
пᲂѧ́стъ , ᲂу҆ста́ бᲂ гдⷭ҇нѧ гл҃аша сїѧ̀ .

Ѿ= бытїѧ̀ , чте́нїе .=

~Вᲂзрѣ́въ і҆а́кѡвъ , и҆ ви́дѣ по́лкъ бж҃їи , ѡ҆пᲂлчи́вшїисѧ , и҆ срѣто́ша
є҆гѡ̀ а҆́нг҃ли бж҃їи . рече́ же і҆а́кѡвъ є҆гда̀ ви́дѣ и҆́хъ , по́лкъ бж҃їи
се́й , и҆ наречѐ и҆́мѧ мѣ́стꙋ тᲂмꙋ̀ пᲂлцы̀ . пᲂсла́ же і҆а́кѡвъ вѣ́стники
пред̾ сᲂбо́ю , кᲂ и҆са́вꙋ бра́тꙋ свᲂемꙋ̀ в̾ зе́млю си́ръ , вᲂ странꙋ̀
є҆до́мскꙋю . и҆ запᲂвѣ́да и҆́мъ гл҃ѧ , си́це рцы́те гдⷭ҇нꙋ мᲂемꙋ̀ и҆са́вꙋ ,
та́кѡ гл҃етъ ѻ҆́трᲂкъ тво́й і҆а́кѡвъ , с̾ лава́нᲂмъ пᲂжи́хъ , и҆ ᲂу҆кᲂснѣ́хъ дᲂ
ны́нѣ . и҆ бы́ша ми вᲂло́ве и҆ ѻ҆слѧ́та и҆ ѻ҆́вцы , и҆ рабы̀ и҆ рабы́ни . и҆
пᲂсла́хъ вᲂзвѣсти́ти гдⷭ҇ви мᲂемꙋ̀ и҆са́вᲂви , да ѡ҆брѧ́щетъ бл҃гᲂда́ть ѻ҆́трᲂкъ
тво́й пред̾ тᲂбо́ю . и҆ вᲂзврати́шасѧ вѣ́стницы кᲂ і҆а́кѡвꙋ , гл҃юще ,
и҆до́хᲂмъ кᲂ и҆са́вꙋ бра́тꙋ твᲂемꙋ̀ , и҆ грѧде́тъ в̾ срѣ́тенїе твᲂѐ . и҆
четы́ре ста̀ мꙋже́й с̾ ни́мъ . ᲂу҆бᲂѧ́жесѧ і҆а́кѡвъ ѕѣлѡ̀ , и҆ недᲂꙋмѣва́шесѧ .
и҆ раздѣлѝ лю́ди и҆́же с̾ ни́мъ , и҆ вᲂлы̀ и҆ ѻ҆́вцы , на́ два пᲂлка̀ . и҆
речѐ і҆а́кѡвъ , а҆́ще прїи́детъ и҆са́въ на́ пᲂлкъ є҆ди́нъ , и҆ пᲂсѣче́тъ и҆̀ ,
и҆ бꙋ́детъ по́лкъ втᲂры́и вᲂ спасе́нїе . рече́ же і҆а́кѡвъ , бг҃ъ ѻ҆ц҃а мᲂегѡ̀
а҆враа́ма , и҆ бг҃ъ ѻ҆ц҃а мᲂегѡ̀ и҆саа́ка . гдⷭ҇и рекі́и ми вᲂзврати́сѧ
въ зе́млю бытїѧ̀ твᲂегѡ̀ , и҆ дᲂбро́ ти сᲂтвᲂрю̀ . дᲂво́льнѡ ми бꙋ́ди
ѿ всѧ́кїѧ пра́вды , и҆ ѿ всѧ́кїѧ и҆́стины , є҆ѧ́же сᲂтвᲂри́лъ є҆сѝ ѻ҆́трᲂкꙋ
твᲂемꙋ̀ , с̾ жезло́мъ бᲂ си́мъ преидо́хъ і҆ѡрда́нъ .

Ѿ= и҆схо́да , чте́нїе .=

~Сни́де дщѝ фараѡ́нᲂва и҆змы́тисѧ на рѣкꙋ̀ , и҆ рабы́ни є҆ѧ̀ хᲂжда́хꙋ
при рѣцѣ̀ . и҆ ви́дѣвши кᲂвче́жецъ в̾ рѣцѣ̀ , и҆ пᲂсла́вши рабы́ню и҆ ᲂу҆держа̀
и҆̀ . ѿве́рзши же , ви́дѣ ѻ҆трᲂча̀ пла́чꙋщесѧ в̾ кᲂвче́жцѣ , и҆ пᲂщадѝ є҆̀ дщѝ
фараѡ́нᲂва , речѐ , ѿ дѣте́й є҆вре́йскихъ сѐ є҆́сть . и҆ речѐ сестра̀ є҆гѡ̀
дще́ри фараѡ́нᲂвѣ , хо́щеши ли да призᲂвꙋ́ ти женꙋ̀ дᲂи́лицꙋ ѿ є҆вре́й , и҆
вᲂздᲂи́тъ ти ѻ҆трᲂча̀ . и҆ речѐ є҆́й дщѝ фараѡ́нᲂва , и҆дѝ . ше́дши же
ѻ҆трᲂкᲂви́ца , призва̀ мт҃рь ѻ҆трᲂча́те . рече́ же к̾ не́й дщѝ фараѡ́нᲂва ,
сᲂблюди́ ми ѻ҆трᲂча̀ сїѐ , и҆ вᲂздо́й ми є҆̀ , а҆́зъ же да́мъ ти мздꙋ̀ .
взѧ́тъ же жена̀ ѻ҆трᲂча̀ , и҆ вᲂздᲂѝ є҆гѡ̀ . ᲂу҆страби́вшꙋжесѧ ѻ҆трᲂча́ти ,
введѐ є҆гѡ̀ к̾ дще́ри фараѡ́нᲂвѣ , и҆ бы́сть є҆́й в̾ сн҃а мѣ́стѡ .
и҆менᲂва́ же и҆́мѧ є҆мꙋ̀ мѡѷсе́й , гл҃ющи , ѿ вᲂды̀ взѧ́хъ є҆гѡ̀ .

Ѿ= сꙋді́й , чте́нїе .=

~Речѐ гедеѡ́нъ к̾ бг҃ꙋ , а҆́ще спаса́еши рꙋко́ю мᲂе́ю і҆и҃лѧ , и҆́мже
ѻ҆́бразᲂмъ речѐ , сѐ а҆́зъ пᲂлᲂжꙋ̀ рꙋно̀ ѻ҆́вчее на гꙋмнѣ̀ . и҆ а҆́ще бꙋ́детъ
рᲂса̀ на гꙋмнѣ̀ то́кмѡ , а҆ пᲂ все́й землѝ сꙋ́ша , разꙋмѣ́ю ꙗ҆́кѡ спасе́ши
рꙋко́ю мᲂе́ю і҆и҃лѧ . и҆́мже ѻ҆́бразᲂмъ речѐ , и҆ бы́сть та́кѡ . и҆ ᲂу҆ра́нивъ
гедеѡ́нъ наꙋ́трїе , и҆ и҆сцѣдѝ рꙋно̀ , и҆ и҆стечѐ рᲂса̀ ѿ рꙋна̀ , и҆спо́лнь
ѻ҆кри́нъ вᲂды̀ . и҆ речѐ гедеѡ́нъ къ бг҃ꙋ , да не прᲂгнѣ́ваетсѧ ᲂу҆́бѡ ꙗ҆́рᲂсть
твᲂѧ̀ на мнѣ̀ , и҆ вᲂз̾глаго́лю є҆щѐ є҆ди́нᲂю , и҆ и҆скꙋшꙋ̀ є҆щѐ рꙋно̀ .
да бꙋ́детъ ᲂу҆́бѡ сꙋ́ша на рꙋнѣ̀ то́кмѡ , а҆ пᲂ все́й землѝ рᲂса̀ . и҆
сᲂтвᲂрѝ бг҃ъ та́кѡ , в̾ нᲂщѝ то́й . и҆ бы́сть сꙋ́ша на рꙋнѣ̀ то́кмѡ , пᲂ
все́й же землѝ бы́сть рᲂса̀ .

Ѿ= црⷭ҇твъ тре́тїихъ , чте́нїе .=

~Речѐ и҆лїѧ̀ к̾ лю́демъ , пристꙋпи́те кᲂ мнѣ̀ , и҆ пристꙋпи́ша к̾ немꙋ̀ всѝ
лю́дїе . и҆ прїѧ́тъ и҆лїѧ̀ двана́десѧть ка́менїи , пᲂ числꙋ̀ кᲂлѣ́нъ сн҃о́въ
і҆и҃левъ , ꙗ҆́кᲂже глаго́ла є҆мꙋ̀ гдⷭ҇ь , і҆зра́иль бꙋ́детъ и҆́мѧ твᲂѐ . и҆
сᲂзда̀ ка́менїе во́ и҆мѧ гдⷭ҇не , и҆ и҆сцѣлѝ ѻ҆лта́рь раско́панный . и҆
сᲂтвᲂрѝ мо́ре вмѣща́юще двѣ̀ мѣ́ры сѣ́мене ѻ҆́крестъ ѻ҆лтарѧ̀ . и҆ вᲂскладѐ
пᲂлѣ́на на ѻ҆лта́рь , и҆́же сᲂтвᲂрѝ . и҆ растеса̀ на ᲂу҆́ды всесᲂжега́емᲂе , и҆
вᲂзлᲂжѝ на пᲂлѣ́на , и҆ ѡ҆бы́де ѻ҆лта́рь . и҆ речѐ и҆лїѧ̀ , принеси́те ми
четы́ре вᲂдᲂнѡ́сы вᲂды̀ , и҆ вᲂзлива́йте на всесᲂжже́нїе и҆ на пᲂлѣ́на , и҆
сᲂтвᲂри́ша та́кѡ . и҆ речѐ , ᲂу҆дво́йте , и҆ ᲂу҆дво́иша . и҆ речѐ ,
ᲂу҆тро́йте , и҆ ᲂу҆тро́иша . и҆ прᲂхᲂжда́ше вᲂда̀ ѻ҆́крестъ ѻ҆лтарѧ̀ , и҆ мо́ре
и҆спо́лнисѧ вᲂды̀ . и҆ вᲂзᲂпѝ и҆лїѧ̀ на́ нб҃ᲂ и҆ речѐ , гдⷭ҇и бж҃е
а҆враа́мᲂвъ и҆ и҆саа́кѡвъ и҆ і҆а́кѡвль , пᲂслꙋ́шай менѐ гдⷭ҇и , пᲂслꙋ́шай
менѐ дне́сь ѻ҆гне́мъ , да разꙋмѣ́ютъ всѝ лю́дїе сі́и , ꙗ҆́кѡ ты̀ є҆сѝ
є҆ди́нъ гдⷭ҇ь бг҃ъ і҆и҃левъ , и҆ а҆́зъ ра́бъ тво́й , и҆ тебѐ ра́ди сᲂтвᲂри́хъ
дѣ́ла сїѧ̀ всѧ̀ . и҆ ты̀ ѡ҆братѝ срⷣца̀ люде́й си́хъ в̾слѣ́дъ тебѐ . и҆
падѐ ѻ҆́гнь ѿ́ гдⷭ҇а с̾ нб҃сѐ , и҆ пᲂѧдѐ всесᲂжже́нїѧ , и҆ пᲂлѣ́на , и҆
во́дꙋ ꙗ҆́же бѣ̀ в̾ мо́ри , и҆ ка́менїе и҆ пе́рсть всѧ̀ пᲂлиза̀ ѻ҆́гнь . и҆
падо́ша всѝ лю́дїе на лицы̀ свᲂе́мъ , и҆ рѣ́ша , вᲂи́стинꙋ гдⷭ҇ь бг҃ъ , то́й
є҆́сть бг҃ъ .

Ѿ= црⷭ҇твъ тре́тїихъ , чте́нїе .=

~Реко́ша мꙋ́жїе гра́да і҆єрѷхо́нска къ є҆лисе́ю , сѐ жили́ще гра́да сегѡ̀
дᲂбро̀ , ꙗ҆́кᲂже ты̀ гдⷭ҇и ви́диши . и҆ во́ды ѕлы̀ , и҆ без̾ча́дны . и҆ речѐ
є҆лисе́й , прїими́те ми вᲂдᲂно́съ но́въ , и҆ всы́плите тꙋ̀ со́ль , и҆ прїѧ́ша
и҆̀ . и҆ и҆зы́де на и҆схо́дъ вᲂда́мъ , и҆ в̾ве́рже тꙋ̀ со́ль . и҆ речѐ , та́кѡ
гл҃етъ гдⷭ҇ь , и҆сцелѣ́ютъ во́ды сїѧ̀ . и҆ не к̾ тᲂмꙋ̀ бꙋ́детъ ѿ ню́дъ
ᲂу҆мира́ѧ , нижѐ без̾ча́дствꙋющаѧ си́ми . и҆ и҆сцелѣ́ша во́ды до́ дне сегѡ̀ ,
пᲂ глаго́лꙋ є҆́же глаго́ла є҆лисе́й .

Ѿ= прᲂро́чества и҆са́ина , чте́нїе .=

~Та́кѡ гл҃етъ гдⷭ҇ь , во́ времѧ прїѧ́тнᲂ пᲂслꙋ́шахъ тебѐ , и҆ в̾ де́нь
спасе́нїѧ пᲂмᲂго́хъ ти . и҆ сᲂзда́хъ тѧ̀ и҆ да́хъ тѧ̀ , и҆ пᲂлᲂжи́хъ тѧ̀
в̾ завѣ́тъ ꙗ҆зы́кѡмъ , є҆́же ᲂу҆стро́ити зе́млю , и҆ наслѣ́дити наслѣ́дїе
пꙋсты́ни . гл҃юще сꙋ́щимъ вᲂ ᲂу҆́захъ , и҆зы́дите , и҆ и҆́же вᲂ тмѣ̀
ѿкры́йтесѧ . вᲂ всѣ́хъ пꙋте́хъ пᲂжирꙋ́ютъ , и҆ вᲂ всѣ́хъ стезѧ́хъ па́жити
и҆́хъ . не вза́лчꙋтъ ни вжа́ждꙋтъ , ни пᲂрази́тъ и҆́хъ ва́ръ , ни сл҃нце . нᲂ
ми́лꙋѧи и҆́хъ призᲂве́тъ и҆́хъ , и҆ сквᲂзѣ̀ и҆сто́чники во́дъ прᲂведе́тъ и҆́хъ .
и҆ пᲂлᲂжꙋ̀ всѧ́кꙋ го́рꙋ в̾ пꙋ́ть , и҆ всѧ́кꙋ стезю̀ в̾ па́ствꙋ и҆́хъ . сѐ сі́и
и҆здале́ча прїи́дꙋтъ , сі́и ѿ сѣ́вера и҆ мо́рѧ , и҆ні́и же ѿ землѝ пе́рскїѧ .
да веселѧ́тсѧ нб҃са̀ , и҆ ра́дꙋетсѧ землѧ̀ . да ве́ргꙋтъ го́ры весе́лїе , и҆
хо́лми пра́вдꙋ , ꙗ҆́кѡ пᲂми́лᲂва гдⷭ҇ь лю́ди свᲂѧ̀ , и҆ смире́ныѧ в̾ лю́дехъ
ᲂу҆тѣ́ши . рече́ же сїѡ́нъ , ѡ҆ста́ви мѧ гдⷭ҇ь , и҆ бг҃ъ забы́ мѧ . є҆да̀
забꙋ́детъ жена̀ ѻ҆трᲂча̀ свᲂѐ , и҆лѝ не пᲂми́лᲂвати и҆сча́дїе чре́ва
свᲂегѡ̀ . а҆́ще ли же и҆ сѐ забꙋ́детъ жена̀ , нᲂ а҆́зъ незабꙋ́дꙋ тебѐ речѐ
гдⷭ҇ь .

=є҆ктенїѧ̀ ма́лаѧ . и҆ =вᲂз̾гла́съ , трист҃о́мꙋ : ~Ꙗ҆́кѡ ст҃ъ є҆сѝ гдⷭ҇и
бж҃е на́шъ . =и҆ пᲂе́мъ : т=рист҃о́е . =прᲂки́менъ , ѱл҃о́мъ дв҃дᲂвъ . Г=дⷭ҇ь
прᲂсвѣще́нїе мᲂѐ , и҆ спаси́тель мо́й , кᲂго́сѧ ᲂу҆бᲂю̀ . =сти́хъ . г=дⷭ҇ь
защи́титель живᲂтꙋ̀ мᲂемꙋ̀ , ѿ кᲂго́сѧ ᲂу҆страшꙋ̀ . =а҆пⷭ҇лъ , к=ъ кᲂри́нѳѡмъ .
зача́лᲂ , рм҃г . А҆́=ще ли нѣ́сть по́стъ , начина́емъ є҆гѡ̀ ѿ пᲂлꙋ̀ .=
=а҆ллилꙋ́їѧ . Ѿ=ры́гнꙋ срⷣце мᲂѐ сло́вᲂ бл҃гᲂ , глаго́лю а҆́зъ дѣ́ла мᲂѧ̀
цр҃е́ви . =сти́хъ . к=расе́нъ дᲂбро́тᲂю па́че сн҃о́въ чл҃ческихъ .
=є҆ѵⷢ҇а́лїе , ѿ= лꙋкѝ . заⷱ҇ , ѳ҃ .

=и҆= по́ рѧдꙋ бжⷭ҇твенаѧ литꙋргі́ѧ вели́кагѡ васи́лїѧ . Вмѣ́стѡ дᲂсто́йна
пᲂе́мъ : =Ѡ҆= тебѣ̀ ра́дꙋетсѧ . =прича́стенъ , х=вали́те гдⷭ҇а с̾ нб҃съ .

=та́же , П=ᲂ за а҆мво́ннѣй мл҃твѣ , и҆схо́димъ всѝ въ крⷭ҇ти́льницꙋ .
пред̾ и҆дꙋ́щимъ свѣ́щникѡмъ . пᲂ ни́хже дїа́кᲂнᲂмъ и҆дꙋ́щимъ с̾ є҆ѵⷢ҇а́лїемъ ,
и҆ кади́лᲂмъ . и҆ сщ҃е́нникѡмъ , пᲂ ни́хъ пᲂ ѡ҆бы́чаю , и҆ бра́тїѧмъ пᲂю́щимъ :

=трᲂпа́рь . гла́съ , и҃ . Г=ла́съ гдⷭ҇нь на вᲂда́хъ вᲂпїе́тъ глаго́лѧ ,
прїиди́те прїими́те всѝ , дх҃ъ премꙋ́дрᲂсти , дх҃ъ ра́зꙋма , дх҃ъ стра́ха
бж҃їѧ , ꙗ҆́вльшагᲂсѧ хрⷭ҇та̀ . =три́жды . Д=не́сь вᲂда́мъ ѡ҆сщ҃а́етсѧ
є҆стество̀ , и҆ раздѣлѧ́етсѧ і҆ѡрда́нъ . и҆ свᲂи́хъ во́дъ вᲂз̾враща́етъ стрꙋѝ ,
влⷣкꙋ зрѧ̀ кр҃ща́ема . ~Ꙗ҆́кѡ чл҃къ на рѣкꙋ̀ прїи́де хрⷭ҇тѐ цр҃ю , и҆ ра́бскᲂе
кр҃ще́нїе прїѧ́ти тщи́шисѧ бл҃же , ѿ прⷣтчевꙋ рꙋ́кꙋ , грѣ́хъ ра́ди на́шихъ
чл҃кᲂлю́бче .

=сла́ва , и҆ ны́нѣ . гла́съ , то́йже . П=рѧ́мѡ гла́сꙋ вᲂпїю́щагѡ
в̾ пꙋсты́ни , ᲂу҆гᲂто́вайте пꙋ́ть гдⷭ҇нь . прише́лъ є҆сѝ гдⷭ҇и , зра́къ
ра́бїи прїе́мъ , кр҃ще́нїѧ прᲂсѧ̀ , не вѣ́дыи грѣха̀ . ви́дѣша тѧ̀ во́ды , и҆
ᲂу҆бᲂѧ́шасѧ . тре́петенъ бы́сть прⷣтча , и҆ вᲂзᲂпѝ гл҃ѧ , ка́кѡ прᲂсвѣти́тъ
свѣти́льникъ свѣ́та ; ка́кѡ рꙋ́кꙋ пᲂлᲂжи́тъ ра́бъ на влⷣкꙋ ; ѡ҆ст҃и́ мѧ и҆ во́ды
сп҃се , взе́млѧи ми́рꙋ грѣхѝ .

Ѿ= прᲂро́чества и҆са́ина , чте́нїе .=

~Та́кѡ глаго́летъ гдⷭ҇ь , вᲂзвесели́сѧ пꙋсты́нѧ жа́ждꙋщаѧ , и҆ да вᲂзра́дꙋетсѧ
пꙋсты́нѧ , и҆ прᲂцвѣте́тъ ꙗ҆́кѡ кри́нъ , и҆ да ѿцвѣте́тъ и҆ прᲂзѧ́бнетъ . и҆
да вᲂзра́дꙋетсѧ пꙋсты́нѧ і҆ѡрда́нᲂва , и҆ сла́ва лива́нᲂва дана̀ бы́сть є҆́й ,
и҆ че́сть карми́лᲂва . и҆ лю́дїе мᲂѝ ᲂу҆́зрѧтъ сла́вꙋ гдⷭ҇ню , и҆ высᲂтꙋ̀
бж҃їю . ᲂу҆крѣпи́тесѧ рꙋ́ки ѡ҆сла́бленныѧ , и҆ кᲂлѣ́на разсла́бленнаѧ
ᲂу҆тѣша́йтесѧ . рцы́те малᲂдꙋ́шнымъ мы́слїю , ᲂу҆крѣпи́тесѧ и҆ небо́йтесѧ ,
сѐ бг҃ъ на́шъ сꙋ́дъ вᲂзда́стъ , са́мъ прїи́детъ и҆ спасе́тъ на́съ . тᲂгда̀
ѿве́рзꙋтсѧ ѻ҆́чи слѣпы́хъ , и҆ ᲂу҆́ши глꙋхи́хъ ᲂу҆слы́шатъ . тᲂгда̀ ско́читъ
хро́мыи ꙗ҆́кѡ є҆ле́нь . и҆ ꙗ҆́сенъ бꙋ́детъ ꙗ҆зы́къ гꙋгни́выхъ , ꙗ҆́кѡ
прᲂто́ржесѧ в̾ пꙋсты́ни вᲂда̀ , и҆ де́брь в̾ землѝ жа́ждꙋщей . и҆ бꙋ́детъ
без̾во́днᲂе въ бла́тᲂ , и҆ в̾ жа́ждꙋщей землѝ , и҆сто́чникъ вᲂдѣ̀ бꙋ́детъ .
тꙋ̀ бꙋ́детъ вселе́нїе пти́цамъ , и҆ вᲂдвᲂре́нїе сѵ́ринѡмъ и҆ тро́стїе и҆
бла́та . и҆ бꙋ́детъ тꙋ̀ пꙋ́ть чи́стъ , и҆ пꙋ́ть ст҃ъ нарече́тсѧ . и҆ не ми́мѡ
и҆́детъ тꙋ̀ нечи́стъ , нижѐ раз̾сѣ́ѧнїи по́йдꙋтъ пᲂ немꙋ̀ . свѧ́занїи же
по́йдꙋтъ пᲂ немꙋ̀ и҆ незаблꙋ́дѧтъ . и҆ небꙋ́детъ тꙋ̀ льва̀ , ни ѿ ѕвѣре́й
ѕлы́хъ взы́детъ на́нь , нижѐ ѡ҆брѧ́щетсѧ тꙋ̀ . нᲂ по́йдꙋтъ пᲂ немꙋ̀ ,
и҆збавле́нїи ѿ́ гдⷭ҇а . и҆ ѡ҆братѧ́тсѧ , и҆ прїи́дꙋтъ в̾ сїѡ́нъ ,
с̾ весе́лїемъ и҆ ра́дᲂстїю . и҆ весе́лїе вѣ́чнᲂ над̾ главо́ю и҆́хъ , хвала̀
и҆ ра́дᲂванїе и҆ весе́лїе пᲂсти́гнетъ и҆́хъ , ѿи́де бᲂлѣ́знь и҆ печа́ль и҆
вᲂздыха́нїе .

Ѿ= прᲂро́чества и҆са́ина , чте́нїе .=

~Та́кѡ гл҃етъ гдⷭ҇ь , жа́ждꙋщїи грѧди́те на́ вᲂдꙋ жи́вꙋ . и҆ є҆ли́цы
не и҆́мате сребра̀ , ше́дше кꙋпи́те , и҆ ꙗ҆ди́те и҆ пі́йте без̾ сребра̀ и҆
цѣны̀ , вино̀ и҆ тꙋ́къ . вскꙋ́ю цѣнитѐ сребро̀ не в̾ хлѣ́бы , и҆ трꙋ́дъ ва́шъ
не в̾ сы́тᲂсть . ᲂу҆слы́шите менѐ и҆ снѣ́сте бл҃га́ѧ , и҆ наслади́тсѧ вᲂ
бл҃ги́хъ дш҃а ва́ша . внꙋши́те ᲂу҆ши́ма ва́шима , и҆ в̾слѣ́дъ и҆ди́те пꙋте́й
мᲂи́хъ . ᲂу҆слы́шите менѐ , и҆ жива̀ бꙋ́детъ вᲂ бл҃ги́хъ дш҃а ва́ша . и҆
завѣща́ю ва́мъ завѣ́тъ вѣ́ченъ , препᲂдо́бна дв҃да и҆ вѣ́рна . сѐ
свидѣ́тельствᲂ в̾ ꙗ҆зы́цѣхъ да́хъ є҆гѡ̀ , и҆ кн҃зѧ и҆ пᲂвели́телѧ в̾ ꙗ҆зы́цѣхъ .
сѐ ꙗ҆зы́цы , и҆́же невѣ́дѧтъ тебѐ , призᲂвꙋ́тъ тебѐ . и҆ лю́дїе , и҆́же
неразꙋмѣ́ютъ тебѐ , к̾ тебѣ̀ прибѣ́гнꙋтъ . гдⷭ҇а ра́ди бг҃а твᲂегѡ̀ , и҆
ст҃а́гѡ і҆и҃лева , ꙗ҆́кѡ прᲂсла́вилъ тѧ̀ є҆́сть . взыщи́те гдⷭ҇а , и҆ внегда̀
ѡ҆брѣстѝ ва́мъ тᲂгѡ̀ , призᲂви́те . внегда̀ а҆́ще прибли́житсѧ ва́мъ ,
да ѡ҆ста́витъ нечести́выи пꙋ́ть сво́й , и҆ мꙋ́жъ без̾зако́ненъ сᲂвѣ́ты свᲂѧ̀ .
и҆ да ѡ҆брати́тсѧ к̾ гдⷭ҇ꙋ , и҆ пᲂми́лꙋетсѧ , и҆ к̾ бг҃ꙋ на́шемꙋ , ꙗ҆́кѡ пᲂ
мно́гꙋ ѡ҆ста́витъ грѣхѝ ва́ша . не сꙋ́ть бᲂ сᲂвѣ́ты мᲂѧ̀ , ꙗ҆́кᲂже сᲂвѣ́ты
ва́ши . ни ꙗ҆́кᲂже пꙋтїѐ мᲂѝ , пꙋтїѐ ва́ши , гл҃етъ гдⷭ҇ь . нᲂ ꙗ҆́кᲂже
ѿстᲂи́тъ нб҃ᲂ ѿ землѝ , та́кѡ ѿстᲂи́тъ пꙋ́ть мо́й , ѿ пꙋті́й ва́шихъ , гл҃етъ
гдⷭ҇ь . и҆ ᲂу҆мышле́нїѧ ва́ша , ѿ ᲂу҆мышле́нїи мᲂи́хъ . ꙗ҆́кᲂже бᲂ а҆́ще
сни́детъ до́ждь , и҆лѝ снѣ́гъ ѿ нб҃сѐ , и҆ не ѿврати́тсѧ ѿ тꙋ́дꙋ , до́ндеже
ᲂу҆пᲂи́тъ зе́млю , и҆ прᲂзѧ́бнетъ и҆ да́стъ сѣ́мѧ сѣ́ющемꙋ , и҆ хлѣ́бъ
в̾ снѣ́дь . си́це бꙋ́детъ гл҃ъ мо́й , и҆́же а҆́ще и҆зы́детъ и҆з̾ ᲂу҆́стъ
мᲂи́хъ , не ѡ҆брати́тсѧ кᲂ мнѣ̀ то́щь , до́ндеже скᲂнча́етъ , всѧ̀ є҆ли́ка
вᲂсхᲂтѣ́хъ . и҆ свершꙋ̀ пꙋтѝ мᲂѧ̀ , и҆ ѻ҆бѣ́ты мᲂѧ̀ . с̾ весе́лїемъ бᲂ
и҆зы́дете , и҆ с̾ ра́дᲂстїю , наꙋчи́тесѧ . го́ры бᲂ и҆ хо́лми и҆змѣнѧ́тсѧ ,
ча́юще ва́съ в̾ ра́дᲂсти , и҆ всѧ̀ древа̀ се́льнаѧ вᲂспле́щꙋтъ вѣ́твьми . и҆
в̾ мѣ́стѡ прꙋ́та , взы́детъ кипари́съ . в̾ мѣ́стᲂ же пра́ха , взы́детъ
мирси́на . и҆ бꙋ́детъ в̾ гдⷭ҇не и҆́мѧ , и҆ вᲂ зна́менїе вѣ́чнᲂ , и҆
не ѡ҆скꙋдѣ́етъ , речѐ гдⷭ҇ь .

Ѿ= прᲂро́чества и҆са́ина , чте́нїе .=

~Та́кѡ гл҃етъ гдⷭ҇ь , пᲂчерпи́те во́дꙋ с̾ весе́лїемъ , ѿ и҆сто́чникъ
спасе́ныхъ . и҆ рече́ши в̾ дн҃ь ѻ҆́нъ , по́йте гдⷭ҇а , вᲂспо́йте и҆́мени
є҆гѡ̀ . вᲂзвѣсти́те вᲂ ꙗ҆зы́цѣхъ сла́внаѧ є҆гѡ̀ , пᲂмѧни́те ꙗ҆́кѡ вᲂзнесе́сѧ
и҆́мѧ є҆гѡ̀ . вᲂспо́йте и҆́мѧ гдⷭ҇не , ꙗ҆́кѡ высо́каѧ сᲂтвᲂрѝ , вᲂзвѣсти́те
сїѧ̀ пᲂ все́й землѝ . ра́дꙋйтесѧ и҆ весели́тесѧ , живꙋ́щїи в̾ сїѡ́нѣ ,
ꙗ҆́кѡ вᲂзнесе́сѧ пᲂсредѣ̀ тебѐ ст҃ы́и і҆и҃левъ .

=прᲂки́менъ , ѱл҃о́мъ дв҃дᲂвъ . Г=дⷭ҇ь прᲂсвѣще́нїе мᲂѐ , и҆ спаси́тель
мо́й , кᲂго́сѧ ᲂу҆бᲂю̀ . =сти́хъ . г=дⷭ҇ь защи́титель живᲂтꙋ̀ мᲂемꙋ̀ ,
ѿ кᲂго́сѧ ᲂу҆страшꙋ̀ .

=а҆пⷭ҇лъ , къ кᲂри́нѳѡмъ . зача́лᲂ , рм҃г , ѿ пᲂлꙋ̀ . Б=ра́тїе , нехᲂщꙋ̀
ва́съ невѣ́дѣти , ꙗ҆́кѡ ѻ҆ц҃ы на́ши всѝ , пᲂд̾ ѻ҆́блакᲂмъ бѣ́ша . и҆ всѝ
сквᲂзѣ̀ мо́ре прᲂидо́ша . и҆ всѝ ᲂу҆мѡѷсе́ѧ крⷭ҇ти́шасѧ вᲂ ѻ҆́блацѣ и҆
в̾ мо́рѣ . и҆ всѝ то́жде бра́шнᲂ дх҃о́внᲂ ꙗ҆до́ша , и҆ всѝ то́жде пи́вᲂ
дх҃о́внᲂ пи́ша . пїѧ́хꙋ бᲂ ѿ дх҃о́внагѡ пᲂслѣ́дꙋющагѡ ка́мене . ка́мень же бѣ̀
хрⷭ҇то́съ .

=а҆ллилꙋ́їѧ . Г=ла́съ гдⷭ҇нь на вᲂда́хъ , бг҃ъ сла́вы вᲂз̾гремѣ̀ гдⷭ҇ь
на вᲂда́хъ мно́гахъ .

=є҆ѵⷢ҇а́лїе , ѿ ма́рка . зача́лᲂ , в҃ . В=ᲂ вре́мѧ ѻ҆́нᲂ , прїи́де і҆с҃ъ
ѿ назаре́та галиле́йскагѡ , и҆ крⷭ҇ти́сѧ ѿ і҆ѡа́нна вᲂ і҆ѡрда́нѣ . и҆ а҆́бїе
вᲂсхᲂдѧ̀ ѿ вᲂды̀ , ви́дѣ развᲂдѧ́щасѧ нб҃са̀ , и҆ дх҃ъ ꙗ҆́кѡ го́лꙋбь схᲂдѧ́щь
на́нь . и҆ гла́съ бы́сть с̾ нб҃сѐ , ты̀ є҆сѝ сн҃ъ мо́й вᲂзлю́бленныи ,
ѡ҆ не́мже бл҃гᲂвᲂли́хъ .

=та́же , дїа́кᲂнства , и҆ мл҃твы . =П=ᲂ ѡ҆сщ҃е́нїи же вхо́димъ в̾ цр҃кᲂвь ,
сᲂставлѧ́емъ ли́къ пᲂю́ще : сла́ва , и҆ ны́нѣ . гла́съ , ѕ҃ . В=ᲂспᲂе́мъ
вѣ́рнїи , є҆́же ѡ҆ на́съ бж҃їѧ бл҃гᲂдѣѧ́нїѧ вели́чествᲂ . ѡ҆ на́шихъ бᲂ
сᲂгрѣше́нїихъ , бы́въ чл҃къ , на́шимъ ѡ҆чища́етсѧ ѡ҆чище́нїемъ вᲂ і҆ѡрда́нѣ .
є҆ди́нъ чⷭ҇тыи и҆ без̾сме́ртныи , ѡ҆сщ҃а́ѧ менѐ и҆ во́ды . и҆ главы̀ ѕмїе́мъ
стира́ѧ в̾ вᲂдѣ̀ . пᲂчерпе́мъ ᲂу҆́бѡ во́дꙋ , с̾ весе́лїемъ бра́тїе .
бл҃гᲂда́ть бᲂ дх҃а , и҆́же вѣ́рнѡ пᲂчерпа́ющимъ , неви́димѡ пᲂдава́етсѧ ,
ѿ хрⷭ҇та̀ бг҃а и҆ сп҃са дш҃а́мъ на́шимъ .

=та́же , Б=ꙋ́ди и҆́мѧ гдⷭ҇не бл҃гᲂслᲂве́нᲂ , ѿ ны́нѣ и҆ до́ вѣка . =три́жды .
ѱало́мъ , л҃г . Б=л҃гᲂслᲂвлю̀ гдⷭ҇а на всѧ́кᲂ вре́мѧ . =та́же , Д=ᲂсто́йнѡ
є҆́сть .= и҆ ѿпꙋ́стъ .=

~А҆́ще ли не прилꙋчи́тсѧ бы́ти литꙋргі́и , то̀ пᲂ скᲂнча́нїи чте́нїѧ
паремі́й , трист҃о́е не пᲂе́мъ . нᲂ пᲂ є҆ктенїѝ , прᲂки́менъ , и҆ а҆пⷭ҇лъ ,
а҆ллилꙋ́їѧ , и҆ є҆ѵⷢ҇а́лїе , ꙗ҆́кᲂже вы́ше ᲂу҆каза́сѧ . ~Пᲂ є҆ѵⷢ҇а́лїи ,
є҆ктенїѧ̀ : рце́мъ всѝ . =та́же , С=пᲂдо́би гдⷭ҇и . =и҆= є҆ктенїѧ̀ :
и҆спо́лнимъ вече́рнѧѧ мᲂли́твы . =пᲂсе́м̾ : Ч=естнѣ́йшꙋю херꙋви́мъ . сла́ва ,
и҆ нн҃ѣ , гдⷭ҇и пᲂми́лꙋй , вⷤ . гдⷭ҇и бл҃гᲂслᲂвѝ . =и҆ ѿпꙋ́стъ .=

А҆́=ще ли же слꙋчи́тсѧ наве́черїе бг҃ᲂѧвле́нїѧ гдⷭ҇нѧ в̾ сꙋбо́тꙋ , и҆лѝ
в̾ нлⷣю . тᲂгда̀ пᲂе́мъ вече́рню , си́це : Б=л҃гᲂслᲂви́вшꙋ і҆єре́ю , гл҃емъ ,
цр҃ю нбⷭ҇ныи . трⷭ҇то́е , и҆ про́чее . ѱало́мъ , бл҃гᲂслᲂвѝ дш҃е мᲂѧ̀ гдⷭ҇а .
є҆ктенїѧ̀ вели́каѧ . А҆́ще в̾ сꙋбо́тꙋ ве́черъ , пᲂе́мъ а҃ ю каѳи́смꙋ , всю̀ .
А҆ в̾ нлⷣю ве́черъ , пᲂе́мъ то́чїю є҆ди́нꙋ сла́вꙋ . бл҃же́нъ мꙋ́жъ .
в̾ про́чїѧ же днѝ , в̾ наве́черїи се́мъ бл҃же́нъ мꙋ́жъ не пᲂе́мъ . нᲂ пᲂ
вели́цѣй є҆ктенїѝ пᲂе́мъ . гдⷭ҇и вᲂзва́хъ , на́ гласъ , в҃ . дїа́кᲂнъ ,
и҆лѝ і҆єре́й , кади́тъ ѻ҆лта́рь , и҆ всю̀ цр҃кᲂвь , и҆ бра́тїю . та́же ,
пᲂе́мъ стихѣ́ры . и҆ быва́етъ вы́хᲂдъ с̾ є҆ѵⷢ҇а́лїемъ , свѣ́те ти́хїи .
прᲂки́менъ , дню̀ . и҆ чте́нїѧ пра́здникꙋ , по́ чинꙋ и҆́хъ . пᲂси́хъ ,
є҆ктенїѧ̀ ма́лаѧ . трⷭ҇то́е не пᲂе́мъ , нᲂ пᲂ є҆ктенїѝ .

=прᲂки́менъ , ѱл҃о́мъ дв҃дᲂвъ . Г=дⷭ҇ь прᲂсвѣще́нїе мᲂѐ , и҆ спаси́тель
мо́й , кᲂго́сѧ ᲂу҆бᲂю̀ . =сти́хъ . г=дⷭ҇ь защи́титель живᲂтꙋ̀ мᲂемꙋ̀ ,
ѿ кᲂго́сѧ ᲂу҆страшꙋ̀ . =а҆пⷭ҇лъ , къ кᲂри́нѳѡмъ . заⷱ҇ , рм҃г , ѿ пᲂлꙋ̀ .
а҆ллилꙋ́їѧ . Ѿ=ры́гнꙋ срⷣце мᲂѐ сло́вᲂ бл҃гᲂ , глаго́лю а҆́зъ дѣ́ла мᲂѧ̀
цр҃е́ви . =сти́хъ . к=расе́нъ дᲂбро́тᲂю па́че сн҃о́въ чл҃ческихъ .=
є҆ѵⷢ҇а́лїе , ѿ= лꙋкѝ . зача́лᲂ , ѳ҃ . та́же , є҆ктенїѧ̀ : рце́мъ всѝ ѿ всеѧ̀
дш҃и . Спᲂдо́би гдⷭ҇и в̾ ве́черъ се́й . и҆ є҆ктенїѧ̀ : и҆спо́лнимъ вече́рнѧѧ .
и҆ и҆схо́димъ , на ѡ҆сщ҃е́нїе вᲂдѣ̀ . Пᲂ ѡ҆сщ҃е́нїи же вᲂды̀ , и҆ пᲂ
стихѣ́рѣ : Вᲂспᲂе́мъ вѣ́рнїи , гл҃етъ дїа́кᲂнъ є҆ктенїю̀ : пᲂми́лꙋй на́съ
бж҃е . та́же , чⷭ҇тнѣ́йшꙋю херꙋви́мъ . =и҆ ѿпꙋ́стъ .=

=И҆= пᲂ ѿпꙋ́стѣ , вжига́етъ параеклисїа́рхъ свѣ́щникъ , и҆ пᲂставлѧ́етъ
средѝ цр҃кве . кли́рицы же ста́вше ѻ҆́ба ли́ка вкꙋ́пѣ . и҆ гл҃етъ дᲂмести́къ
пра́вагѡ ли́ка , є҆го́же бꙋ́детъ де́нь , трᲂпа́рь пра́здникꙋ . кᲂне́цъ же ,
трᲂпарѧ̀ , пᲂю́тъ по́ гласꙋ . та́же , лѣ́выи ли́къ глаго́летъ . сла́ва , и҆
ны́нѣ , кᲂнда́къ пра́здникꙋ . а҆ кᲂне́цъ кᲂндака̀ пᲂю́тъ по́ гласꙋ . пра́выи же
ли́къ вᲂсхо́дитъ на кры́лᲂсъ , и҆ пᲂю́тъ мнᲂгᲂлѣ́тїе . И҆ и҆схо́димъ
в̾ трапе́зꙋ , и҆ ꙗ҆ди́мъ штѝ со́чаны , и҆ кꙋтью̀ . ры́бы же не ꙗ҆ди́мъ .

В=ѣ́дати пᲂдᲂба́етъ , Ꙗ҆́=кѡ пра́здникъ бг҃ᲂѧвле́нїѧ гдⷭ҇нѧ в̾ кі́и де́нь
ни прилꙋчи́тсѧ , пᲂе́тсѧ в̾ на́вечерїи неѳимо́нъ вели́кїи си́це :

~Въ но́щи в̾ пᲂдо́бнᲂ вре́мѧ быва́етъ бла́гᲂвѣстъ . и҆ пᲂто́мъ , трезво́нъ вᲂ
всѧ̀ ко́лᲂкᲂлы . і҆єре́й же с̾ дїа́кᲂнᲂмъ ѡ҆бо́лксѧ твᲂрѧ́тъ нача́лᲂ , ꙗ҆́кᲂже
вᲂ всѧ̀ недѣ́ли . Дїа́кᲂнъ рече́тъ : бл҃гᲂслᲂвѝ влⷣкᲂ . І҆єре́й :
бл҃гᲂслᲂве́нъ бг҃ъ на́шъ . и҆ кадѧ́щꙋ і҆єре́ю . глаго́лемъ неѳимо́нъ вели́кїи ,
ѿ нача́ла . цр҃ю нбⷭ҇ныи . трист҃о́е , и҆ про́чее . с̾ на́ми бг҃ъ . пᲂе́мъ
пѣ́нїемъ . Пᲂ а҃ мъ трⷭ҇то́мъ вмѣ́стѡ трᲂпаре́й ѡ҆бы́чныхъ , глаго́лемъ
трᲂпа́рь пра́здникꙋ . Пᲂ в҃ мъ трⷭ҇то́мъ вмѣ́стѡ , пᲂми́лꙋй на́съ гдⷭ҇и ,
глаго́лемъ , кᲂнда́къ пра́здникꙋ . На сла́ва въ вы́шнихъ , и҆гꙋ́менъ ѡ҆блачи́тсѧ
сᲂ всѣ́ми і҆єре́и , и҆ дїа́кᲂны . и҆ пᲂ спᲂдо́би гдⷭ҇и въ ве́черъ се́й ,
пᲂе́мъ :

Н=а литі́и , стихѣ́ры . гла́съ , д҃ .=

~Ѡ҆дѣва́ѧисѧ свѣ́тᲂмъ ꙗ҆́кѡ ри́зᲂю , на́съ ра́ди пᲂ на́съ бы́ти спᲂдо́билсѧ
є҆́сть , вᲂ стрꙋѝ ѡ҆дѣва́етсѧ дне́сь і҆ѡрда́нскїѧ . не са́мъ сїѐ кᲂ
ѡ҆чище́нїю тре́бꙋѧ , нᲂ на́мъ сᲂбо́ю смᲂтрѧ́ѧ пᲂрᲂжде́нїе . Ѽ чꙋдесѐ ,
без̾ ѻ҆гнѧ̀ и҆зварѧ́етъ , и҆ назида́етъ без̾ сᲂкрꙋше́нїѧ , и҆ спаса́етъ и҆́же
в̾ негѡ̀ прᲂсвѣща́емыѧ , хрⷭ҇то́съ бг҃ъ и҆ сп҃съ дш҃а́мъ на́шимъ . ~Тебѐ и҆́же
в̾ дс҃ѣ и҆ ѻ҆гнѝ , ѡ҆чища́юща грѣхѝ ми́ра , зрѧ̀ крⷭ҇ти́тель грѧдꙋ́ща
к̾ себѣ̀ , ᲂу҆жаса́ѧсѧ и҆ трепе́ща , вᲂпїѧ́ше глаго́лѧ , несмѣ́ю держа́ти
ве́рхъ тво́й пречⷭ҇тыи . ты́ мѧ ѡ҆ст҃ѝ влⷣкᲂ ꙗ҆вле́нїемъ свᲂи́мъ , є҆ди́не
чл҃кᲂлю́бче . ~Прїиди́те ᲂу҆пᲂдо́бимсѧ мꙋ́дрымъ дв҃амъ , прїиди́те срѧ́щемъ
ꙗ҆́вльшагᲂсѧ влⷣкꙋ . ꙗ҆́кѡ прїи́де , ꙗ҆́кѡ жени́хъ кᲂ і҆ѡа́ннꙋ . і҆ѡрда́нъ
ви́дѣвъ тѧ , ᲂу҆бᲂѧ́сѧ и҆ пᲂжда̀ . і҆ѡа́ннъ вᲂпїѧ́ше , несмѣ́ю кᲂснꙋ́тисѧ
верхꙋ̀ без̾сме́ртнᲂмꙋ . дх҃ъ схᲂжда́ше в̾ видѣ́нїи го́лꙋбѧ , ѡ҆ст҃и́ти во́ды .
и҆ гла́съ с̾ нб҃сѐ , се́й є҆́сть сн҃ъ мо́й прише́дыи в̾ ми́ръ , спастѝ ро́дъ
челᲂвѣ́чь , гдⷭ҇и сла́ва тебѣ̀ . ~Кр҃ща́етсѧ хрⷭ҇то́съ , и҆ вᲂсхо́дитъ ѿ вᲂды̀ .
свᲂзво́дитъ бᲂ с̾ сᲂбо́ю ми́ръ , и҆ зри́тъ раз̾вᲂдѧ́щасѧ нб҃са̀ , ꙗ҆́же а҆да́мъ
затвᲂрѝ себѣ̀ , и҆ и҆́же с̾ ни́мъ . и҆ дх҃ъ свидѣ́тельствꙋетъ бжⷭ҇тво̀ ,
пᲂдо́бнᲂмꙋ бᲂ пред̾ти́четъ и҆ гла́съ ѿ нб҃сѐ . ѿ тꙋ́дꙋ бᲂ свидѣ́тельствꙋемыи ,
сп҃съ дш҃а́мъ на́шимъ . ~Трепета́ше рꙋка̀ крⷭ҇ти́телева , є҆гда̀ пречи́стᲂмꙋ ти
верхꙋ̀ кᲂснꙋ́сѧ . вᲂзврати́сѧ і҆ѡрда́нскаѧ рѣка̀ вспѧ́ть , несмѣ́ѧ прибли́житисѧ
тебѣ̀ . ꙗ҆́же бᲂ ᲂу҆стыдѣ́сѧ і҆сꙋ́са на́ввина , ка́кѡ твᲂрца̀ свᲂегѡ̀
ᲂу҆страши́тисѧ нехᲂтѧ́ше , нᲂ всѐ и҆спо́лнилъ є҆сѝ смᲂтре́нїе сп҃се на́шъ ,
да спасе́ши ми́ръ , ꙗ҆вле́нїемъ твᲂи́мъ чл҃кᲂлю́бче .

=сла́ва . гла́съ , и҃ . Г=дⷭ҇и и҆спо́лнити хᲂтѧ̀ , ꙗ҆́же ᲂу҆ста́вилъ є҆сѝ
ѿ́ вѣка , ѿ всеѧ̀ тва́ри слꙋжи́тели , та́йнѣ свᲂе́й взѧ́лъ є҆сѝ . ѿ а҆́нг҃лъ
гаврїи́ла , ѿ чл҃къ дв҃ꙋю , ѿ нб҃съ ѕвѣздꙋ̀ , и҆ ѿ во́дъ і҆ѡрда́на , в̾ не́мже
без̾зако́нїе мирско́е пᲂтреби́лъ є҆сѝ , сп҃се на́шъ сла́ва тебѣ̀ .

=и҆ ны́нѣ . гла́съ , то́йже . Д=не́сь тва́рь прᲂсвѣща́етсѧ , дне́сь
всѧ́ческаѧ веселѧ́тсѧ , нбⷭ҇наѧ вкꙋ́пѣ и҆ земна́ѧ , а҆́нг҃ли и҆ челᲂвѣ́цы
смѣша́ютсѧ . и҆дѣ́же бᲂ цр҃е́вᲂ прише́ствїе , и҆ чи́нъ прехо́дитъ . теце́мъ
ᲂу҆́бѡ на і҆ѡрда́нъ , и҆ ви́димъ всѝ і҆ѡа́нна , ка́кѡ кр҃ща́етъ ве́рхъ
нерꙋкᲂтвᲂре́нъ и҆ без̾грѣ́шенъ ; тѣ́мже а҆пⷭ҇льскїи гла́съ припѣва́юще ,
сᲂгла́снѡ вᲂзᲂпїе́мъ , ꙗ҆ви́сѧ бл҃гᲂда́ть бж҃їѧ спаси́тельнаѧ всѣ́мъ чл҃кѡмъ ,
ѡ҆зарѧ́ющи и҆ пᲂдаю́щи вѣ́рнымъ ве́лїю млⷭ҇ть .

Н=а стихо́внѣ , стⷯры . гла́съ , в҃ . В=ᲂ і҆ѡрда́нстѣй рѣцѣ̀ , ви́дѣвъ тѧ
і҆ѡа́ннъ к̾ себѣ̀ грѧдꙋ́ща , глаго́лаше хрⷭ҇тѐ бж҃е , что̀ к̾ рабꙋ̀ прїи́де ,
скве́рны не и҆мы́и гдⷭ҇и , во́ и҆мѧ же чїѐ тѧ̀ крещꙋ̀ ; ѻ҆ц҃а ; нᲂ тᲂгѡ̀
но́сиши в̾ себѣ̀ . сн҃а ; нᲂ ты̀ са́мъ є҆сѝ вᲂплᲂти́выисѧ . дх҃а ст҃а ; и҆
сегѡ̀ вѣ́си даѧ́ти вѣ́рнымъ ѿ ᲂу҆́стъ . ꙗ҆вле́исѧ бж҃е пᲂми́лꙋй на́съ .

=сти́хъ : мо́ре ви́дѣ и҆ пᲂбѣжѐ ,꙳ і҆ѡрда́нъ вᲂзвра ти́сѧ вспѧ́ть .
В=и́дѣша тѧ во́ды бж҃е , ви́дѣша тѧ во́ды и҆ ᲂу҆бᲂѧ́шасѧ . к̾ твᲂе́й бᲂ сла́вѣ
прᲂти́вꙋ зрѣ́ти херꙋви́ми немо́гꙋтъ , ни вᲂзни́кнꙋ ти серафи́ми . нᲂ
со́ страхᲂмъ пред̾стᲂѧ́ще , ѻ҆́вїи ᲂу҆́бѡ но́сѧтъ , ѻ҆́вїи же сла́вѧтъ си́лꙋ
твᲂю̀ . с̾ ни́ми же ще́дре вᲂзвѣща́емъ хвалꙋ̀ твᲂю̀ глаго́люще , ꙗ҆вле́исѧ бж҃е
пᲂми́лꙋй на́съ .

=сти́хъ : что́ ти бы́сть мо́ре , ꙗ҆́кѡ пᲂбѣ́же .꙳ и҆ тебѣ̀ і҆ѡрда́нѣ , ꙗ҆́кѡ
вᲂзврати́сѧ вспѧ́ть . Д=не́сь нб҃ꙋ и҆ землѝ твᲂре́цъ , прихо́дитъ пло́тїю
на і҆ѡрда́нъ , кр҃ще́нїѧ прᲂсѧ̀ без̾грѣ́шныи , да ѡ҆чи́ститъ ми́ръ ѿ ле́сти
вра́жїѧ . и҆ кр҃ща́етсѧ ѿ раба̀ влⷣка всѧ́ческихъ , и҆ ѡ҆чище́нїе вᲂдо́ю ро́дꙋ
чл҃ческᲂмꙋ да́рꙋетъ . тᲂмꙋ̀ вᲂзᲂпїе́мъ , ꙗ҆вле́исѧ бж҃е на́шъ сла́ва тебѣ̀ .

=сла́ва , и҆ ны́нѣ . гла́съ , ѕ҃ . Є҆́=же ѿ дв҃ы сл҃нце , ви́дѧ и҆́же
ѿ непло́дᲂве свѣти́льникъ свѣ́тлыи , вᲂ і҆ѡрда́нѣ прᲂсѧ́ща кр҃ще́нїѧ ,
ᲂу҆́жасᲂмъ и҆ ра́дᲂстїю вᲂпїѧ́ше к̾ немꙋ̀ , ты́ мѧ ѡ҆ст҃ѝ влⷣкᲂ бжⷭ҇твенымъ
ꙗ҆вле́нїемъ свᲂи́мъ .

=та́же , н=н҃ѣ ѿпꙋща́еши . ~трⷭ҇то́е , и҆ пᲂ ѻ҆́ч҃е на́шъ . =трᲂпа́рь .
гла́съ , а҃ . В=ᲂ і҆ѡрда́нѣ кр҃ща́ющꙋтисѧ гдⷭ҇и , трⷪ҇ческᲂе ꙗ҆ви́сѧ
пᲂклᲂнѧ́нїе , рᲂди́телевъ бᲂ гла́съ свидѣ́тельствᲂваше тѝ , вᲂзлю́бленнагᲂ тѧ
сн҃а и҆менꙋ́ѧ . и҆ дх҃ъ в̾ видѣ́нїи гᲂлꙋби́нѣ , и҆звѣ́ствᲂваше слᲂвесѝ
ᲂу҆тверже́нїе . ꙗ҆вле́исѧ хрⷭ҇тѐ бж҃е , и҆ ми́ръ прᲂсвѣще́и сла́ва тебѣ̀ .
=гⷤ .=

=та́же , Б=ꙋ́ди и҆́мѧ гдⷭ҇не бл҃гᲂслᲂве́нᲂ ѿ нн҃ѣ и҆ до́ вѣка , гⷤ . и҆
ѱл҃о́мъ , л҃г . ~Бл҃гᲂслᲂвлю̀ гдⷭ҇а на всѧ́кᲂ вре́мѧ . ~дᲂ нелиша́тсѧ ѿ всѧ́кагѡ
бл҃га . =та́же , і҆=єре́й , глаго́летъ : Бл҃гᲂслᲂве́нїе гдⷭ҇не на всѣ́хъ
ва́съ . ~Пᲂсе́мъ начина́етъ ѱало́мщикъ : ~Сла́ва в̾ вы́шнихъ бг҃ꙋ . и҆ є҆ѯа̀
ѱалмы̀ .

Н=а ᲂу҆́трени , на бг҃ъ гдⷭ҇ь , трᲂпа́рь пра́здникꙋ , гⷤ . =П=ᲂ а҃ ,
стихᲂло́гїи , сѣда́ленъ . гла́съ , д҃ . С=трꙋѝ ѡ҆ст҃и́лъ є҆сѝ і҆ѡрда́нскїѧ ,
держа́вꙋ сᲂкрꙋши́лъ є҆сѝ грѣхо́внꙋю , хрⷭ҇тѐ бж҃е на́шъ . преклᲂни́лъ є҆сѝ
дла́ни себѐ прⷣтчевѣ , и҆ спа́слъ є҆сѝ ѿ льстѝ чл҃ческїи ро́дъ . тѣ́мже тѧ
мо́лимъ , спасѝ дш҃а на́ша .= сла́ва , и҆ ны́нѣ , то́йже .=

П=ᲂ в҃ , стихᲂло́гїи , сѣда́ленъ . гла́съ , є҃ . І҆=ѡрда́нскими стрꙋѧ́ми
ѡ҆бло́жсѧ , и҆́же свѣ́тᲂмъ пресла́внѡ ѡ҆дѣва́ѧисѧ . в̾ ни́хже а҆да́мᲂвᲂ
є҆стество̀ ѡ҆бнᲂви́лъ є҆сѝ , сᲂкрꙋ́шшеесѧ ѕлы́мъ преслꙋша́нїемъ сло́ве
бж҃їи . тѣ́мже тѧ̀ вᲂсхвалѧ́емъ , и҆ ст҃о́е твᲂѐ всѝ славᲂсло́вимъ
ꙗ҆вле́нїе .= сла́ва , и҆ ны́нѣ , то́йже .=

П=ᲂ пᲂлїєлеѡ́сѣ , сѣда́ленъ . гла́съ , д҃ . І҆=ѡрда́нѣ рѣко̀ , что̀
ᲂу҆диви́сѧ , зрѧ̀ неви́димагᲂ на́га ; ви́дѣхъ и҆ вᲂстрепета́хъ речѐ . и҆ ка́кѡ
сегѡ̀ нехᲂтѣ́хъ ᲂу҆страши́тисѧ и҆ заитѝ , а҆́нг҃ли є҆гѡ̀ ᲂу҆страши́шасѧ
зрѧ́ще . ᲂу҆страши́сѧ нб҃ᲂ , и҆ землѧ̀ вᲂстрепета̀ . и҆ смѧте́сѧ мо́ре , и҆ всѧ̀
ви́димаѧ и҆ неви́димаѧ . хрⷭ҇то́съ ꙗ҆ви́сѧ на і҆ѡрда́нѣ ѡ҆ст҃и́ти во́ды .
=сла́ва , и҆ нн҃ѣ , то́йже .=

=степе́нна , д҃ гᲂ гла́са . а҆нтиѳо́нъ , а҃ . прᲂки́мен̾ , ѱл҃о́мъ дв҃дᲂвъ .
М=о́ре ви́дѣ и҆ пᲂбѣжѐ , і҆ѡрда́нъ вᲂз̾врати́сѧ вспѧ́ть . =сти́хъ . ч=то́ ти
є҆́сть мо́ре , ꙗ҆́кѡ пᲂбѣжѐ . и҆ ты̀ і҆ѡрда́нѣ , ꙗ҆́кѡ вᲂз̾врати́сѧ вспѧ́ть .
~всѧ́кᲂ дыха́нїе .

=є҆ѵⷢ҇а́лїе , ѿ= ма́рка . зача́лᲂ , в҃ . ~ѱало́мъ , н҃ .

=сла́ва . В=сѧ́ческаѧ дне́сь ра́дᲂсти и҆спо́лнишасѧ , хрⷭ҇то́съ ꙗ҆ви́сѧ
на і҆ѡрда́нѣ .

=и҆ нн҃ѣ . В=сѧ́ческаѧ дне́сь ра́дᲂсти и҆спо́лнишасѧ , хрⷭ҇то́съ крⷭ҇ти́сѧ
ѿ і҆ѡа́нна .

~Пᲂми́лꙋй мѧ бж҃е пᲂ вели́цѣй млⷭ҇ти твᲂе́й пᲂ мно́гимъ щедро́тамъ
твᲂи́мъ , ѡ҆чи́сти без̾зако́нїѧ мᲂѧ̀ , бж҃е сп҃се мо́й .

=стихѣ́ра . гла́съ , ѕ҃ . Б=г҃ъ сло́вᲂ ꙗ҆ви́сѧ пло́тїю ро́дꙋ чл҃ческᲂмꙋ ,
стᲂѧ́ше крⷭ҇ти́тисѧ вᲂ і҆ѡрда́нѣ , и҆ глаго́лаше к̾ немꙋ̀ прⷣтча , ка́кѡ
прᲂстрꙋ̀ рꙋ́кꙋ , и҆ прикᲂснꙋ́сѧ версѣ̀ , держа́щемꙋ всѧ́ческаѧ ; а҆́ще и҆
ѿ мр҃і́и є҆сѝ младе́нецъ , нᲂ вѣ́мъ тѧ̀ бг҃а превѣ́чна . и҆ пᲂ землѝ хо́диши ,
пѣва́емыи ѿ серафи́мъ . и҆ ра́бъ влⷣкꙋ кр҃ща́ти ненаꙋчи́хсѧ . непᲂстижи́ме гдⷭ҇и
сла́ва тебѣ̀ .

К=ано́на два̀ , і҆рмᲂсы̀ пᲂ два́жды . а҆ трᲂпарѝ , на в҃і . пᲂслѣди́ же
пе́рвыи ли́къ , а҃ гѡ кано́на і҆рмо́съ . а҆ дрꙋгі́и ли́къ , в҃ гѡ кано́на
і҆рмо́съ .= К=ано́нъ , кᲂзмы̀ мᲂна́ха . гла́съ , в҃ . пѣ́снь , а҃ . і҆рмо́съ .
Г=лꙋбинѣ̀ ѿкры́лъ є҆́сть дно̀ , и҆ по́ сꙋхꙋ свᲂи́хъ и҆зво́дитъ . в̾ не́й
пᲂгрꙋ́жь сᲂпрᲂти́вныѧ , крѣ́пкїи вᲂ бранѣ́хъ гдⷭ҇ь , ꙗ҆́кѡ прᲂсла́висѧ .
=запѣ́в̾ : С=ла́ва гдⷭ҇и бг҃ᲂѧвле́нїю твᲂемꙋ̀ .= А҆=да́ма и҆стлѣ́вшагѡ
ѡ҆бнᲂвлѧ́етъ вᲂда́ми і҆ѡрда́нскими , и҆ ѕмїе́мъ главы̀ гнѣздѧ́щимсѧ
сᲂкрꙋша́етъ , цр҃ь вѣкѡ́мъ гдⷭ҇ь , ꙗ҆́кѡ прᲂсла́висѧ . ~Ѻ҆гне́мъ бжⷭ҇тва̀
невеще́ственымъ , въ пло́ть веще́ственꙋ ѡ҆дѣ́ѧвсѧ . і҆ѡрда́нскᲂю ѡ҆блага́етсѧ
вᲂдо́ю , вᲂплᲂще́исѧ ѿ дв҃ы гдⷭ҇ь , ꙗ҆́кѡ прᲂсла́висѧ . ~Скве́рнꙋ ѿмыва́ѧ
чл҃кѡмъ , си́ми ѡ҆чи́щьсѧ вᲂ і҆ѡрда́нѣ . и҆́мже вᲂсхᲂтѣ́въ ᲂу҆пᲂдо́бисѧ , и҆́же
бѧ́ше пребы́въ . сꙋ́щїѧ вᲂ тмѣ̀ прᲂсвѣща́етъ гдⷭ҇ь , ꙗ҆́кѡ прᲂсла́висѧ .

Д=рꙋгі́и кано́нъ . і҆ѡа́нна мᲂна́ха . гла́съ , то́йже . і҆рмо́съ . П=ꙋ́ть
мᲂрскі́и вᲂлнꙋ́ѧсѧ пѣ́нами , сꙋ́хъ ꙗ҆ви́сѧ . і҆зра́ильты прїе́млѧ . си́нѧ же
пꙋчи́на триста́ты є҆гѵ́петски , пᲂтᲂпѝ ѕѣлѡ̀ , вᲂдᲂсла́ненъ гро́бъ , си́лᲂю
крѣ́пкᲂю , десни́цею влады́чнею .= запѣ́въ : С=ла́ва гдⷭ҇и бг҃ᲂѧвле́нїю
твᲂемꙋ̀ .= О=у҆́трꙋ ꙗ҆́вльшꙋсѧ чл҃кѡмъ свѣтᲂно́снꙋ . ны́нѣ ѿ пꙋсты́ни к̾ вᲂда́мъ
і҆ѡрда́нскимъ , цр҃ю преклᲂни́лъ є҆сѝ сл҃нце свᲂю̀ вы́ю , ли́ка мра́чна
рᲂдᲂнача́льника вᲂсхити́ти , скве́рны же всѧ́кїѧ ѡ҆чи́стити тва́рь .
~Без̾нача́льне вᲂда́ми спᲂгре́бшатисѧ сло́ве , плᲂвы́и прево́диши и҆стлѣ́вшагᲂ
ле́стїю . сеѧ̀ несказа́ннѡ вы́ше ꙗ҆ви́въ , дарᲂва́нїе держа́внѡ . се́й
вᲂз̾лю́бленныи , ра́венъ же мѝ ѻ҆́трᲂкъ є҆стество́мъ .

=пѣ́снь , г҃ . і҆рмо́съ . К=рѣ́пᲂсть даѧ́й цр҃ю на́шемꙋ гдⷭ҇ь , и҆ ро́гъ
хрⷭ҇та̀ свᲂегѡ̀ вᲂз̾нᲂсѧ̀ , ѿ дв҃ы ражда́етсѧ , грѧде́тъ же кᲂ креще́нїю .
тѣ́мъ вѣ́рнїи вᲂзᲂпїе́мъ , нѣ́сть ст҃ъ ꙗ҆́кᲂже бг҃ъ на́шъ . ~Непло́днаѧ
дре́вле и҆ безча́днаѧ лю́тѣ , дне́сь весели́сѧ хрⷭ҇то́ва цр҃кви . вᲂдо́ю и҆
дх҃ᲂмъ , сн҃ᲂве бᲂ ти сѧ рᲂди́ша , вѣ́рᲂю взыва́юще , нѣ́сть ст҃ъ , ꙗ҆́кᲂже бг҃ъ
на́шъ . ~Ве́лїимъ гла́сᲂмъ в̾ пꙋсты́ни вᲂпїе́тъ прⷣтча , хрⷭ҇тꙋ̀
ᲂу҆гᲂто́вайте пꙋтѝ , и҆ стезѝ бг҃ꙋ на́шемꙋ пра́вы сᲂдѣ́лайте , вѣ́рᲂю
взыва́юще , нѣ́сть ст҃ъ ꙗ҆́кᲂже бг҃ъ на́шъ .

=и҆́нъ , і҆рмо́съ . Є҆=ли́цы дре́внихъ и҆з̾рѣши́хᲂмсѧ сѣ́тей , бра́шна
льво́мъ сᲂтре́ны зꙋбы̀ , ра́дꙋемсѧ и҆ раз̾ши́римъ ᲂу҆ста̀ , сло́вᲂмъ плетꙋ́ще
ѿ слᲂве́съ пѣ́нїѧ , є҆́же ѡ҆ на́съ ви́дѣсте дарᲂва́нїѧ .= О=у҆мерщве́нїе
пе́рвїе насади́выи тва́ри , ѕвѣ́рѧ ѕлᲂдѣ́йственнагѡ вᲂѡ҆бра́жсѧ
въ є҆стество̀ . ѡ҆мрача́етсѧ плᲂтски́мъ прише́ствїемъ . ᲂу҆́трꙋ ꙗ҆́вльшꙋсѧ
прише́дъ кᲂ влⷣцѣ , сᲂкрꙋши́ти свᲂю̀ вражде́бнꙋю главꙋ̀ . ~Влече́тъ к̾ себѣ̀
бг҃ᲂзда́ннᲂе є҆стество̀ , ᲂу҆тро́бы мꙋчи́телѧ , пᲂгребе́нїе предѣ́лы .
ражда́етсѧ ᲂу҆́бѡ землены́мъ ѡ҆бнᲂвле́нїе , дѣ́лᲂ держа́внᲂ сᲂверша́ѧ влⷣка .
прїи́де бᲂ , то́й ѡ҆чи́стити хᲂтѧ̀ .

=ѵ҆пако́й . гла́съ , є҃ . Є҆=гда̀ ꙗ҆вле́нїемъ свᲂи́мъ прᲂсвѣти́лъ є҆сѝ
всѧ́ческаѧ , тᲂгда̀ сла́нᲂе невѣ́рїѧ мо́ре пᲂбѣжѐ . і҆ѡрда́нъ до́лѣ текі́и
вᲂзврати́сѧ , къ нб҃сѝ вᲂзвᲂдѧ̀ на́съ . нᲂ высᲂто́ю бжⷭ҇твеныхъ за́пᲂвѣдей
твᲂи́хъ сᲂблюдѝ хрⷭ҇тѐ бж҃е , мᲂли́твами бцⷣы , и҆ пᲂми́лꙋй на́съ .

=пѣ́снь , д҃ . і҆рмо́съ . О=у҆слы́шахъ гдⷭ҇и гла́съ тво́й и҆́же речѐ ,
гла́съ вᲂпїю́щагѡ въ пꙋсты́ни , ꙗ҆́кѡ вᲂз̾грѣмѣ̀ над̾ вᲂда́ми мно́гими ,
твᲂемꙋ̀ свидѣ́тельствꙋѧ сн҃ꙋ . ве́сь бы́въ сꙋ́щемꙋ , дх҃ᲂмъ же вᲂзᲂпѝ , ты̀
є҆сѝ хрⷭ҇то́съ , бж҃їѧ мꙋ́дрᲂсть и҆ си́ла . ~Ѡ҆чища́емᲂ сл҃нце кто̀ ви́дѣ ,
прᲂпᲂвѣ́дникъ вᲂпїе́тъ , пресвѣ́тлагѡ є҆стество́мъ , да тебѐ вᲂда́мъ сїѧ́нїе
сла́вы ѻ҆́ч҃и , ѻ҆́бразъ прⷭ҇нѡсꙋ́щагѡ ѡ҆мы́ю ; и҆ сѣ́нᲂ сы́и ѻ҆гню̀ прикᲂснꙋ́сѧ
твᲂемꙋ̀ бжⷭ҇твꙋ̀ ; ты̀ є҆сѝ хрⷭ҇то́съ , бж҃їѧ мꙋ́дрᲂсть и҆ си́ла .= Ꙗ҆=ви́сѧ
бжⷭ҇твенᲂе , є҆́же и҆мѣ̀ бл҃гᲂгᲂвѣ́нїе мѡѷсе́й прилꙋ́чьсѧ тебѐ . ꙗ҆́кѡ бᲂ
въ кꙋпинѣ́ тѧ вᲂзгла́шша разꙋмѣ̀ , а҆́бїе ѿвратѝ лицѐ . а҆́зъ же ка́кѡ тѧ̀
ви́жꙋ ꙗ҆́снѡ ; и҆лѝ ка́кѡ рꙋко́ю кᲂснꙋ́ тѧ ; ты́ бᲂ є҆сѝ хрⷭ҇то́съ , бж҃їѧ
мꙋ́дрᲂсть и҆ си́ла .= Д=ш҃е́внᲂе сверша́ѧ мꙋ́дрѣ , и҆ сло́вᲂмъ пᲂчита́емь ,
бездꙋ́шныхъ стыжꙋ́сѧ . а҆́ще бᲂ крещꙋ́ тѧ , клеве́тна ми є҆́сть ѻ҆гне́мъ
дымѧ́щаѧсѧ гᲂра̀ . пᲂбѣ́гшее же мо́ре на́ двᲂе , і҆ѡрда́нъ си́це вᲂзвра́щьсѧ .
ты́ бᲂ є҆сѝ хрⷭ҇то́съ , бж҃їѧ мꙋ́дрᲂсть и҆ си́ла .

=и҆́нъ , і҆рмо́съ . С=вѣ́тᲂмъ блеща́сѧ та́йнагѡ зрѣ́нїѧ , пᲂѧ̀ прᲂро́къ
земле́ныхъ ѡ҆бнᲂвле́нїе . вᲂз̾глаша́етъ ꙗ҆зы́кᲂмъ , дх҃ᲂмъ дви́жимᲂмъ ,
вᲂплᲂще́нїе ꙗ҆влѧ́ѧ неи҆зрече́нна сло́ва . и҆́мже си́льныхъ держа́вы
сᲂтро́шасѧ . ~По́сланъ ѿ ѻ҆ц҃а пресвѣ́тлᲂе сло́вᲂ , но́щи ѿгна́ти ѕлᲂмра́чнᲂе
стремле́нїе , и҆ и҆скᲂрени́ти грѧде́ши чл҃кѡмъ грѣ́хъ . сы́ны же привлещѝ
твᲂи́мъ кр҃ще́нїемъ бл҃же свѣ́тлы , ѿ стрꙋ́й і҆ѡрда́нскихъ . ~Са́мᲂе
прᲂви́дѣвъ нарече́ннᲂе сло́вᲂ , ꙗ҆́снѡ прᲂпᲂвѣ́дникъ вᲂпїе́тъ тва́ри . се́й
пре́жде менѐ , втᲂры́и пло́тїю , сᲂѡ҆бра́зенъ прᲂсїѧ̀ бжⷭ҇твенᲂю си́лᲂю ,
вражде́бныи на́шъ ѿѧ́ти грѣ́хъ . ~Па́жить к̾ себѣ̀ живᲂтво́рнꙋ нᲂсѧ̀ ,
ᲂу҆лᲂвлѧ́етъ ѕмїе́мъ гнѣ́зда текі́и , ѕло́бы мирскі́ѧ низ̾лага́ѧ , бг҃ъ
сло́вᲂ . запина́етъ же , запе́ншагᲂ всеми́рныи ро́дъ . сегѡ̀ пᲂтре́бль ,
ѡ҆чища́етъ тва́рь .

=пѣ́снь , є҃ . і҆рмо́съ . І҆=с҃ъ живᲂтꙋ̀ нача́льникъ , разрѣши́ти ѡ҆сꙋжде́нїѧ
прїи́де , а҆да́ма первᲂзда́ннагѡ . ѡ҆чище́нїѧ же ꙗ҆́кѡ бг҃ъ нетре́бꙋѧ ,
па́дшагѡ ѡ҆чища́етъ вᲂ і҆ѡрда́нѣ , в̾ не́мже враждꙋ̀ ᲂу҆би́въ , преимꙋ́щь всѧ́къ
ᲂу҆́мъ , ми́ръ пᲂдава́етъ . ~Сше́дшимсѧ без̾ числа̀ лю́демъ , ѿ і҆ѡа́нна
крⷭ҇ти́тисѧ , са́мъ пᲂсредѣ̀ и҆́хъ ста̀ . прᲂвᲂзгласи́ же пред̾стᲂѧ́щимъ , кто̀
пᲂказа̀ непᲂкᲂри́вїи , гнѣ́ва ва́мъ ᲂу҆клᲂни́тисѧ , хᲂтѧ́щагѡ бы́ти . плᲂды̀
дᲂсто́йны хрⷭ҇то́ви сᲂтвᲂри́те , настᲂи́тъ бᲂ ны́нѣ , и҆ ми́ръ пᲂдава́етъ .
~Дѣ́латель же и҆ зижди́тель пᲂсредѣ̀ стᲂѧ̀ , ꙗ҆́кѡ є҆ди́нъ всѣ́хъ срⷣца̀
и҆спыта́етъ , ѡ҆чище́нїѧ же лᲂпа́тꙋ рꙋко́ю прїе́мъ , всеми́рнᲂе гꙋмно̀
премꙋ́дрᲂ разлꙋча́ѧ , непло́дїе палѧ̀ , бл҃гᲂпло́днымъ вѣ́чныи живо́тъ
да́рꙋетъ .

=и҆́нъ , і҆рмо́съ . В=рага̀ те́мна и҆ скве́рнагѡ , ꙗ҆́да ѡ҆чище́нїемъ , дх҃а
и҆змᲂве́ни , на но́въ наста́хᲂмъ небла́зненныи пꙋ́ть , ввᲂдѧ́щь в̾ непристꙋ́пнꙋю
ра́дᲂсть . є҆ди́нѣмъ пристꙋ́пенъ , и҆́мже бг҃ъ примири́сѧ . ~Ви́дѣвъ
зижди́тель , во́ мрацѣ прегрѣше́нїи плени́цами неи҆збѣ́жными , є҆го́же
вᲂѡ҆бразѝ пе́рсты , пᲂставлѧ́етъ пᲂдо́бїе вᲂздви́гъ гᲂрѣ̀ . ны́нѣ вᲂ
мнᲂгᲂтекꙋ́щихъ вᲂда́хъ , ѡ҆мыва́ѧ стꙋда̀ дре́внѧгѡ , а҆да́мᲂва ѕла́гѡ нра́ва .
~Сᲂ бл҃гᲂче́стїемъ притеце́мъ прилѣ́жнѡ , кᲂ и҆сто́чникѡмъ пречⷭ҇тымъ ,
тече́нїѧ спасе́нагѡ . сло́вᲂмъ смᲂтрѧ́юще , ѿ нетлѣ́нна пᲂчерпа́ла ,
принᲂсѧ́щїѧ жа́жди бжⷭ҇твеныѧ , ми́рᲂви пребыва́ющїѧ ѿ нежа́дна недꙋ́га .

=пѣ́снь , ѕ҃ . і҆рмо́съ . Г=ла́съ слᲂвесѐ , свѣти́льникъ свѣ́та , денни́ца
сл҃нцꙋ прⷣтча . в̾ пꙋсты́ни пᲂка́йтесѧ всѣ́мъ вᲂпїе́тъ лю́демъ и҆
ѡ҆чи́ститесѧ , се́бᲂ пред̾стᲂи́тъ хрⷭ҇то́съ , ѿ тлѝ ми́ръ и҆збавлѧ́ѧй .
~Ро́ждьсѧ нетлѣ́ннѡ ѿ́ бг҃а и҆ ѻ҆ц҃а , ѿ дв҃ы крᲂмѣ̀ скве́рны вᲂплᲂща́етсѧ
хрⷭ҇то́съ . є҆мꙋ́же встꙋ́гъ и҆́же ѿ на́съ слᲂвесѝ сᲂчта́нїѧ , рѣши́ти неꙋдо́бь
ᲂу҆чи́тъ прⷣтча , земнᲂро́дныѧ ѿ льстѝ и҆збавлѧ́ѧ . ~Ѻ҆гне́мъ крⷭ҇ти́тъ
кᲂне́чнымъ хрⷭ҇то́съ прᲂти́вныѧ , а҆ не бг҃а мꙋ́дрствꙋющихъ є҆гѡ̀ . дх҃ᲂмъ же
ѡ҆бнᲂвлѧ́етъ вᲂдо́ю бл҃гᲂда́ти , разꙋ́мливыѧ бжⷭ҇тва̀ є҆гѡ̀ , ѿ прегрѣше́нїи
и҆збавлѧ́ѧ .

=и҆́нъ , і҆рмо́съ . И҆́=стиннᲂ ꙗ҆́вствᲂва с̾ пресла́внымъ гла́сᲂмъ ѻ҆ц҃ъ ,
є҆го́же и҆́з̾ чрева ѿры́гнꙋ . є҆́й речѐ , се́й сᲂвᲂзра́стенъ сн҃ъ сы́и
свѣтᲂза́ренъ , и҆з̾ гᲂры́ тѧ чл҃ча ро́да . сло́вᲂ же мᲂѐ жи́вᲂ , и҆ чл҃къ
прᲂмышле́нїемъ . =Ѿ= глꙋби́ннагѡ лва̀ , тревече́рнїи стра́нныи прᲂро́къ
внꙋ́треннихъ валѧ́ѧсѧ , а҆́бїе прᲂи҆зы́де , па́ки бытїѧ̀ спасе́нїе ѿ ѕмі́ѧ
чл҃кᲂᲂу҆бі́ица , всѣ́мъ ꙗ҆влѧ́ѧ в̾ пᲂслѣ́днѧѧ лѣ́та . ~Ѿве́рстꙋ нб҃ꙋ
всесвѣ́тлыхъ писа́нїи , ᲂу҆чени́къ зри́тъ ѿ ѻ҆ц҃а пᲂсыла́емь . пребыва́ющь же
дх҃ъ на пречи́стѣмъ сло́вѣ , наше́дъ ꙗ҆́кѡ го́лꙋбь неи҆зрече́ннымъ ѻ҆́бразᲂмъ .
лю́демъ же ꙗ҆влѧ́етсѧ , прише́дшимъ кᲂ влⷣцѣ .

=кᲂнда́къ . гла́съ , д҃ . Ꙗ҆=ви́лсѧ є҆сѝ дне́сь вселе́ннѣй , и҆ свѣ́тъ
тво́й гдⷭ҇и зна́менасѧ на на́съ , и҆́же в̾ ра́зꙋмѣ пᲂю́щихъ тѧ̀ , прїи́де и҆
ꙗ҆ви́сѧ свѣ́тъ неприкᲂснᲂве́нныи . =и҆́кᲂсъ . Г=алиле́йскꙋ ꙗ҆зы́кꙋ , заꙋлѡ́нѣ
странѣ̀ , и҆ нефѳали́млѣ землѝ . ꙗ҆́кᲂже речѐ пррⷪ҇къ , свѣ́тъ вели́къ вᲂсїѧ̀
хрⷭ҇то́съ . ѡ҆мраче́нымъ свѣтла̀ ꙗ҆ви́сѧ зарѧ̀ , и҆з̾ виѳлїе́ма ѡ҆блиста́ющи ,
па́че же и҆з̾ мр҃і́и гдⷭ҇ь , все́й вселе́ннѣй вᲂсїѧ́етъ зарѧ̀ сл҃нце
пра́вды . тѣ́мже и҆́же ѿ а҆да́ма назі́и , прїиди́те всѝ ѡ҆блече́мсѧ во́нь ,
да сᲂгрѣ́емсѧ , пᲂкрыва́етъ бᲂ нагі́ѧ , и҆ прᲂсвѣща́етъ те́мныѧ , прїи́де и҆
ꙗ҆ви́сѧ свѣ́тъ неприкᲂснᲂве́нныи .

=пѣ́снь , з҃ . і҆рмо́съ . Ю҆́=нᲂши вѣ́рныѧ в̾ пе́щь ѻ҆́гненнꙋю влѣ́зша ,
шꙋмѧ́щь дх҃ъ хла́денъ невреди́мы сᲂхранѝ , и҆ бж҃їѧ а҆́нг҃ла схᲂжде́нїе .
тѣ́мже въ пла́мени прᲂхлажда́еми бл҃гᲂда́рственнѡ пᲂѧ́хꙋ , препѣ́тыи ѻ҆ц҃е́мъ
гдⷭ҇ь и҆ бг҃ъ бл҃гᲂслᲂве́нъ є҆сѝ . ~Ꙗ҆́кᲂже на́ нб҃си съ тре́петᲂмъ и҆
чꙋ́дᲂмъ , пред̾стᲂѧ́хꙋ вᲂ і҆ѡрда́нѣ си́лы а҆́нг҃льскїѧ , смᲂтрѧ́юще тᲂли́ка
бж҃їѧ схᲂжде́нїѧ . ꙗ҆́кѡ держа́и превы́шнихъ во́дъ сᲂста́въ , въ вᲂда́хъ
плᲂтᲂно́сецъ стᲂѧ́ше , бг҃ъ ѻ҆ц҃ъ на́шихъ . ~Ѻ҆́блакъ дре́вле и҆ мо́ре ,
бжⷭ҇твенагѡ прᲂѡбража́хꙋ креще́нїѧ чꙋ́дᲂ . въ ни́хже дре́внїи крⷭ҇ти́шасѧ ,
и҆схᲂдѧ́ще зако́ннїи лю́дїе . мо́ре же бѣ̀ ѻ҆́бразъ вᲂдѣ̀ . и҆ ѻ҆́блакъ
дх҃ᲂви . и҆́ми же сᲂверша́еми пᲂе́мъ , бл҃гᲂслᲂве́нъ є҆сѝ зᲂвꙋ́ще , гдⷭ҇и бж҃е
во́ вѣки . ~Всѝ вѣ́рнїи , ѡ҆ не́мже сᲂверше́нїе прїѧ́хᲂмъ , бг҃ᲂсло́вѧще
немо́лчнѡ сᲂ а҆́нг҃лы , прᲂсла́вимъ ѻ҆ц҃а и҆ сн҃а и҆ дх҃а ст҃а́гѡ . се́бᲂ трⷪ҇ца
сᲂста́вми є҆динᲂсꙋ́щнаѧ , є҆ди́нъ же бг҃ъ . є҆мꙋ́же пᲂе́мъ , бл҃гᲂслᲂве́нъ є҆сѝ
гдⷭ҇и бж҃е во́ вѣки .

=и҆́нъ , і҆рмо́съ . И҆=спалѝ вᲂдо́ю ѕмі́евы главы̀ , пе́щнагѡ высо́кагѡ
пла́мене , ю҆́нᲂши и҆мꙋ́щи бл҃гᲂчести́выѧ ᲂу҆тѣ́шивыи . ѕлᲂко́знꙋю мглꙋ̀
ѿ грѣха̀ , всю́ же чи́ститъ рᲂсо́ю дх҃о́внᲂю . ~Тебѐ вᲂѡ҆бража́ѧ
а҆сѷрі́йскїи пла́мень , в̾ не́мъ стᲂѧ́щїѧ в̾ ро́сꙋжесѧ прелага́ѧ . тѣ́мже
вᲂда̀ ны́нѣ ѡ҆блача́ющи сѐ , пᲂпалѧ́етъ тлю̀ ѕло́бнꙋю хрⷭ҇тѐ , сᲂкрᲂве́нꙋю ,
ѿ пᲂпᲂлзнᲂве́нїѧ призыва́ющїѧ стезѝ . ~Раздѣ́льшꙋсѧ і҆ѡрда́нꙋ дре́вле ,
сквᲂзѣ̀ мо́ре прᲂхо́дѧтъ лю́дїе і҆и҃льстїи . тебѐ крѣ́пкагᲂ сᲂдержа́ща
тва́рь , наставлѧ́еми . ны́нѣ вᲂда́ми написꙋ́ѧ , к̾ нетлѣ́ннѣй и҆ пᲂле́знѣй
стезѝ . ~Навыко́хᲂмъ пе́рвїе всепа́гꙋбныи пᲂто́пъ , ми́лᲂстивнѡ тѧ всѣ́хъ
въ тлю̀ привестѝ . и҆́мже тревели́каѧ сᲂтвᲂрѧ́ѧ , и҆ стра́ннаѧ . ны́нѣ же
пᲂто́пльшаѧ хрⷭ҇тѐ грѣ́хъ бл҃гᲂстра́стїемъ , и҆ чл҃кѡмъ спасе́нїѧ .

=пѣ́снь , и҃ . і҆рмо́съ . Т=а́йнꙋ пресла́внꙋ вавилѡ́нскаѧ пᲂказа̀ пе́щь ,
и҆сто́чшаѧ хла́дъ . ꙗ҆́кѡ стрꙋѧ̀ хᲂтѧ́ше неприкᲂснᲂве́нныи ѻ҆́гнь , прїѧ́ти
і҆ѡрда́нстей и҆ стерпѣ́ти пло́тїю крⷭ҇ти́ма зижди́телѧ . є҆го́же бл҃гᲂслᲂвѧ́тъ
лю́дїе , и҆ превᲂзно́сѧтъ вᲂ всѧ̀ вѣ́ки . ~Ѿлᲂжѝ стра́хъ ве́сь , и҆зба́витель
прⷣтчи и҆зречѐ . мнѣ́ же пᲂвини́сѧ , ꙗ҆́кѡ бл҃го́мꙋ , мнѣ̀ пристꙋпѝ , се́бᲂ
є҆стество́мъ бы́хъ , мᲂи́мъ пᲂвелѣ́нїемъ пᲂкᲂри́сѧ , и҆ крⷭ҇ти́ мѧ сше́дшагᲂ ,
є҆го́же бл҃гᲂслᲂвѧ́тъ лю́дїе , и҆ превᲂзно́сѧтъ вᲂ всѧ̀ вѣ́ки . ~Гл҃ы ꙗ҆́кᲂже
ᲂу҆слы́ша крⷭ҇тль влⷣчни , съ тре́петᲂмъ дла́нь прᲂстира́етъ . ѡ҆ба́че же рꙋко́ю
кᲂснꙋ́всѧ версѣ̀ зижди́телѧ свᲂегѡ̀ , кре́щшемꙋсѧ вᲂпїѧ́ше , ѡ҆ст҃и́ мѧ , ты́
бᲂ є҆сѝ бг҃ъ мо́й , є҆го́же бл҃гᲂслᲂвѧ́тъ лю́дїе , и҆ превᲂзно́сѧтъ вᲂ всѧ̀
вѣ́ки . ~Трⷪ҇цы ꙗ҆вле́нїе вᲂ і҆ѡрда́нѣ бы́сть . та́мѡ бᲂ пребжⷭ҇твенᲂе
є҆стество̀ ѻ҆ц҃ъ вᲂзгласѝ , се́й креща́емыи сн҃ъ вᲂзлю́бленныи мо́й . дх҃ъ же
прїи́де к̾ пᲂдо́бнᲂмꙋ , є҆го́же бл҃гᲂслᲂвѧ́тъ лю́дїе , и҆ превᲂзно́сѧтъ вᲂ
всѧ̀ вѣ́ки .

=и҆́нъ , і҆рмо́съ . С=вᲂбо́дна ᲂу҆́бѡ тва́рь пᲂзнава́етсѧ , сн҃ᲂве же свѣ́та
и҆́же дре́вле ѡ҆мраче́ннїи . є҆ди́нъ сто́нетъ тмы̀ пред̾ста́тель . ны́нѣ
да бл҃гᲂслᲂви́тъ ве́селᲂ вино́внагѡ , пре́жде страстно́е ꙗ҆зы́къ всенаслѣ́дїе .
~Ѻ҆́трᲂцы бг҃ᲂви́днѡ вᲂ ѻ҆гнѝ прᲂхлажда́еми заре́ю тремѝ свѣтлᲂстьмѝ , ꙗ҆́вѣ
пᲂка́зᲂваше . превы́ше є҆стества̀ смѣше́нїемъ чл҃ческимъ . ѡ҆палѧ́юще рᲂсо́ю ,
крᲂмѣ̀ всѧ́кїѧ па́гꙋбныѧ льстѝ . ~Да ᲂу҆бѣли́тсѧ всѧ́кᲂ земно́е є҆стество̀ ,
ѿ паде́нїѧ ны́нѣ на́ нб҃ᲂ вᲂзвᲂди́мᲂ . є҆мꙋ́же всѧ̀ сᲂблюда́ютсѧ сло́вᲂмъ .
текꙋ́щими стрꙋѧ́ми ѡ҆мы́вшисѧ , сᲂгрѣше́нїи пре́жнихъ ᲂу҆бѣжѐ , пресвѣ́тлѡ
и҆змᲂве́нѡ . ~На ѳ҃ пѣ́сни , вжига́ютъ свѣщѝ бра́тїѧ . ~Честнѣ́йшꙋ непᲂе́мъ .

=пѣ́снь , ѳ҃ . припѣ́въ : В=елича́й дш҃е мᲂѧ̀ , и҆́же вᲂ і҆ѡрда́нѣ
кре́щшагᲂсѧ гдⷭ҇а . =і҆рмо́съ . Н=едᲂꙋмѣ́етъ всѧ́къ ꙗ҆зы́къ хвали́ти тѧ
дᲂсто́йнѡ , низꙋмѣ́етъ же ᲂу҆́мъ преми́рныи пѣ́ти тѧ бцⷣе . всѧ́ бᲂ бл҃га́ѧ
сꙋ́щи вѣ́рꙋ прїимѝ , и҆́бᲂ любо́вь вѣ́си бж҃їю на́шꙋ . ты́ бᲂ хрⷭ҇тїа́нѡмъ
є҆сѝ застꙋ́пнице тѧ велича́емъ =[два́жды , с̾ пᲂкло́ны] .=

~Велича́й дш҃е мᲂѧ̀ , и҆́же вᲂ і҆ѡрда́нѣ кре́щшагᲂсѧ гдⷭ҇а . ~Дв҃де прїидѝ
дх҃ᲂмъ к̾ прᲂсвѣще́ннымъ . ны́нѣ пристꙋпи́те , по́й к̾ бг҃ꙋ вѣ́рᲂю , гл҃ѧ ,
прᲂсвѣти́тесѧ . сѐ ни́щїи вᲂзва̀ , а҆да́мъ в̾ паде́нїи . и҆́бᲂ тᲂгѡ̀
ᲂу҆слы́ша гдⷭ҇ь , прише́дъ стрꙋѧ́ми і҆ѡрда́нскими , тлѣ́ннагᲂ же ѡ҆бнᲂвѝ .=
два́жды .=

~Велича́й дш҃е мᲂѧ̀ , и҆́же вᲂ і҆ѡрда́нѣ кре́щшагᲂсѧ гдⷭ҇а . ~И҆са́їѧ ,
и҆змы́йтесѧ и҆ ѡ҆чи́ститесѧ гл҃етъ , лꙋка́вствїѧ пре́д̾ гдⷭ҇емъ ѡ҆ста́вите .
жа́ждꙋщїи на́ вᲂдꙋ жи́вꙋ и҆ди́те , крᲂпи́тъ бᲂ вᲂдо́ю ѡ҆бнᲂвлѧ́ѧ хрⷭ҇то́съ ,
пристꙋпа́ющїѧ к̾ немꙋ̀ вѣ́рᲂю , и҆ к̾ живᲂтꙋ̀ нестарѣ́ющемꙋсѧ , креща́етъ
дх҃ᲂмъ . =два́жды .=

~Велича́й дш҃е мᲂѧ̀ , и҆́же вᲂ і҆ѡрда́нѣ кре́щшагᲂсѧ гдⷭ҇а . ~Сᲂблюда́емсѧ
бл҃гᲂда́тїю вѣ́рнїи , и҆ печа́тїю . ꙗ҆́кѡ бᲂ гꙋби́телѧ бѣжа́ша пра́га
жи́дᲂве , дре́вле ѡ҆крᲂва́влена . та́кѡ и҆ на́мъ , и҆схо́днᲂе бжⷭ҇твенᲂе сѐ ,
па́ки бытїѧ̀ ба́нѧ бꙋ́детъ . ѿ сю́дꙋ и҆ трⷪ҇цы ᲂу҆́зримъ свѣ́тъ незахᲂди́мыи .=
два́жды .=

=и҆́нъ , припѣ́въ : В=елича́й дш҃е мᲂѧ̀ , честнѣ́йшꙋю нбⷭ҇ныхъ во́инствъ ,
дв҃ꙋ пречⷭ҇тꙋю бцⷣꙋ . =и҆́нъ , і҆рмо́съ . ѽ= вы́ше ᲂу҆ма̀ ржⷭ҇тва́ ти чꙋде́съ ,
невѣ́стᲂ пречⷭ҇таѧ , мт҃и бл҃гᲂслᲂве́ннаѧ . є҆ю́же пᲂлꙋчи́вше сᲂверше́ннᲂе
спасе́нїе . дᲂсто́йнѡ пᲂе́мъ ꙗ҆́кѡ бл҃гᲂда́телю , да́ры нᲂсѧ́ще пѣ́нїе
бл҃гᲂдаре́нїѧ =[два́жды , с̾ пᲂкло́ны] .=

~Велича́й дш҃е мᲂѧ̀ , честнѣ́йшꙋю нбⷭ҇ныхъ во́инствъ , дв҃ꙋ пречⷭ҇тꙋю бцⷣꙋ .
~Оу҆ви́дѣхᲂмъ мѡѷсе́ѡви кꙋпино́ю ꙗ҆вле́наѧ , грѧдѝ стра́нными ᲂу҆ста́вы
сᲂдѣ́ланнаѧ . ꙗ҆́кѡ бᲂ спасе́сѧ ѻ҆́гнь нᲂсѧ́щи дв҃аѧ , свѣтᲂно́сна ро́ждьши
бл҃гᲂда́телѧ . вᲂ і҆ѡрда́нскихъ же стрꙋѧ́хъ ꙗ҆вле́нна . =три́жды .=

~Велича́й дш҃е мᲂѧ̀ , честнѣ́йшꙋю нбⷭ҇ныхъ во́инствъ , дв҃ꙋ пречⷭ҇тꙋю бцⷣꙋ .
~Ма́жеши сᲂверша́ѧ чл҃ческᲂе сꙋщество̀ , цр҃ю без̾нача́льне дх҃а ѡ҆бще́нїемъ ,
стрꙋѧ́ми чⷭ҇тыми ѿмы́въ тмы̀ . крѣ́пᲂсть же пᲂсра́мль вᲂз̾вы́шенꙋю , ны́нѣ
в̾ беспреста́ннѣй вᲂзда́ти житїѐ .= три́жды .=

=та́же , на схо́дѣ , припѣ́въ : В=елича́й дш҃е мᲂѧ̀ , и҆́же вᲂ і҆ѡрда́нѣ
кре́щшагᲂсѧ гдⷭ҇а . =і҆рмо́съ . Н=едᲂꙋмѣ́етъ всѧ́къ ꙗ҆зы́къ хвали́ти тѧ
дᲂсто́йнѡ , низꙋмѣ́етъ же ᲂу҆́мъ преми́рныи пѣ́ти тѧ бцⷣе . всѧ́ бᲂ бл҃га́ѧ
сꙋ́щи вѣ́рꙋ прїимѝ , и҆́бᲂ любо́вь вѣ́си бж҃їю на́шꙋ . ты́ бᲂ хрⷭ҇тїа́нѡмъ
є҆сѝ застꙋ́пнице тѧ велича́емъ .

=припѣ́въ : В=елича́й дш҃е мᲂѧ̀ , честнѣ́йшꙋю нбⷭ҇ныхъ во́инствъ , дв҃ꙋ
пречⷭ҇тꙋю бцⷣꙋ . =і҆рмо́съ . ѽ= вы́ше ᲂу҆ма̀ ржⷭ҇тва́ ти чꙋде́съ , невѣ́стᲂ
пречⷭ҇таѧ , мт҃и бл҃гᲂслᲂве́ннаѧ . є҆ю́же пᲂлꙋчи́вше сᲂверше́ннᲂе спасе́нїе .
дᲂсто́йнѡ пᲂе́мъ ꙗ҆́кѡ бл҃гᲂда́телю , да́ры нᲂсѧ́ще пѣ́нїе бл҃гᲂдаре́нїѧ .
=пᲂкло́н̾ дᲂ землѝ .=

=свѣти́ленъ . Ꙗ҆=ви́сѧ сп҃съ бл҃гᲂда́ть и҆ и҆́стина , вᲂ стрꙋѧ́хъ
і҆ѡрда́нскихъ , и҆ сꙋ́щїѧ вᲂ тмѣ̀ и҆ сѣ́ни спѧ́щїѧ прᲂсвѣти́лъ є҆́сть . и҆́бᲂ
прїи́де и҆ ꙗ҆ви́сѧ свѣ́тъ неприкᲂснᲂве́нныи . =два́жды . сла́ва , и҆ ны́нѣ ,
то́йже .=

Н=а хвали́тѣхъ , стихѣ́ры , на д҃ . гла́съ , а҃ . С=вѣ́тъ ѿ́ свѣта , вᲂсїѧ̀
ми́рᲂви хрⷭ҇то́съ сп҃съ на́шъ , ꙗ҆вле́исѧ бг҃ъ . семꙋ̀ лю́дїе пᲂклᲂни́мсѧ .
~Ка́кѡ тѧ хрⷭ҇тѐ рабѝ влⷣкꙋ дᲂсто́йнѡ пᲂчте́мъ , ꙗ҆́кѡ въ вᲂда́хъ всѣ́хъ
на́съ ѡ҆бнᲂви́лъ є҆сѝ . ~Ты̀ вᲂ і҆ѡрда́нѣ кр҃щьсѧ сп҃се на́шъ , во́ды ѡ҆ст҃и́лъ
є҆сѝ , дла́нїю раба̀ рꙋко́ю держи́мь , и҆ стра́сти ми́рꙋ и҆сцѣлѧ́ѧ . ве́лїе
та́иньствᲂ ꙗ҆вле́нїѧ твᲂегѡ̀ , чл҃кᲂлю́бче сла́ва тебѣ̀ . ~И҆́стинныи свѣ́тъ
ꙗ҆ви́сѧ , и҆ всѣ́мъ прᲂсвѣще́нїе да́рꙋетсѧ . кр҃ща́етсѧ хрⷭ҇то́съ с̾ на́ми ,
и҆́же всѧ́кїѧ вы́шши чистᲂты̀ , вни́тїемъ сщ҃е́нїѧ в̾ вᲂда́хъ , и҆ дш҃а́мъ
сїѐ ѡ҆чище́нїе быва́етъ . зе́мленᲂ ꙗ҆вле́нᲂе , и҆ вы́ше нб҃съ разꙋмѣва́емᲂе .
ба́нею спасе́нїе . вᲂдо́ю дх҃ъ , пᲂгрꙋже́нїѧ ра́ди , и҆́же к̾ бг҃ꙋ на́шъ
вᲂсхо́дъ быва́етъ . чꙋде́сна дѣ́ла твᲂѧ̀ , гдⷭ҇и сла́ва тебѣ̀ .

=сла́ва . гла́съ , ѕ҃ . В=ᲂда́ми і҆ѡрда́нскими ѡ҆дѣ́ѧсѧ сп҃се , ѡ҆дѣѧ́исѧ
свѣ́тᲂмъ ꙗ҆́кѡ ри́зᲂю . и҆ преклᲂни́лъ є҆сѝ главꙋ̀ прⷣтчи , и҆́же не́бᲂ
и҆змѣ́ривыи пѧ́дїю , да ѡ҆брати́ши ми́ра ѿ льстѝ , и҆ спасе́ши ꙗ҆́кѡ
чл҃кᲂлю́бецъ .

=и҆ ны́нѣ . гла́съ , в҃ . Д=не́сь хрⷭ҇то́съ на і҆ѡрда́нъ прїи́де
крⷭ҇ти́тисѧ . дне́сь і҆ѡа́ннъ каса́етсѧ версѣ̀ влⷣчнѣ . си́лы нбⷭ҇ныѧ
ᲂу҆жасо́шасѧ , пресла́внᲂе ви́дѧщи та́иньствᲂ . мо́ре ви́дѣ и҆ пᲂбѣжѐ ,
і҆ѡрда́нъ ви́дѣвъ вᲂзврати́сѧ . мы́ же прᲂсвѣ́щшесѧ вᲂпїе́мъ , сла́ва
в̾ вы́шнихъ бг҃ꙋ , и҆ на землѝ ми́ръ , в̾ чл҃цѣхъ бл҃гᲂвᲂле́нїе .

С=лавᲂсло́вїе вели́кᲂе , и҆ ѿпꙋ́стъ .=

Н=а литꙋргі́и , а҆нтиѳо́нъ , а҃ . ѱало́мъ , рг҃і . В=ᲂ и҆схо́дѣ і҆зра́илевѣ
ѿ є҆гѵ́пта до́мꙋ і҆а́кѡвлѧ и҆з̾ люді́й ва́рваръ . ~мл҃твами бцⷣы сп҃се спасѝ
на́съ . =сти́хъ .= ~Бы́сть і҆ꙋде́ѧ ст҃ы́нѧ є҆гѡ̀ , і҆зра́иль ѻ҆́бласть є҆гѡ̀ .
~мл҃твами бцⷣы сп҃се спасѝ на́съ . =сти́хъ .= ~Мо́ре ви́дѣ и҆ пᲂбѣжѐ ,
і҆ѡрда́нъ вᲂз̾врати́сѧ вспѧ́ть . ~мл҃твами бцⷣы сп҃се спасѝ на́съ . =сти́хъ .
Ч=то́ ти бы́сть мо́ре да пᲂбѣжѐ , и҆ тебѣ̀ і҆ѡрда́нѣ ꙗ҆́кѡ вᲂз̾врати́сѧ
вспѧ́ть . ~мл҃твами бцⷣы сп҃се спасѝ на́съ . =Сла́ва . м=л҃твами бцⷣы сп҃се
спасѝ на́съ . =И҆ ны́нѣ .= ~мл҃твами бцⷣы сп҃се спасѝ на́съ .

=а҆нтиѳо́нъ , в҃ . ѱало́мъ , рд҃і .= ~Вᲂзлюби́хъ ꙗ҆́кѡ ᲂу҆слы́ша гдⷭ҇ь гла́съ
мᲂле́нїѧ мᲂегѡ̀ . ~спасѝ на́съ сн҃е бж҃їи , крⷭ҇ти́выисѧ вᲂ і҆ѡрда́нѣ
пᲂю́щихъ ти , а҆ллилꙋ́їѧ , а҆ллилꙋ́їѧ , а҆ллилꙋ́їѧ . =сти́хъ . Ꙗ҆́=кѡ
приклᲂнѝ ᲂу҆́хᲂ свᲂѐ мнѣ̀ , и҆ во́ дни мᲂѧ̀ призᲂвꙋ̀ . ~спасѝ на́съ сн҃е
бж҃їи . =сти́хъ . Ѡ҆=бъѧ́ша мѧ̀ бᲂлѣ́зни сме́ртныѧ , бѣды̀ а҆́дᲂвы ѡ҆брѣто́ша
мѧ̀ . ско́рбь и҆ бᲂлѣ́знь ѡ҆брѣто́хъ , и҆ и҆́мѧ гдⷭ҇не призва́хъ . ~спасѝ на́съ
сн҃е бж҃їи . =сти́хъ .= ~Ми́лᲂстивъ гдⷭ҇ь и҆ пра́веденъ , и҆ бг҃ъ на́шъ
ми́лꙋетъ . =сла́ва , и҆ ны́нѣ . Є҆=динᲂро́дныи сн҃е .

=а҆нтиѳо́нъ , г҃ . ѱало́мъ , рз҃і .= ~И҆спᲂвѣ́дайтесѧ гдⷭ҇ви , ꙗ҆́кѡ бл҃гъ
ꙗ҆́кѡ в̾ вѣ́къ ми́лᲂсть є҆гѡ̀ . =трᲂпа́рь : В=ᲂ і҆ѡрда́нѣ кр҃ща́ющꙋтисѧ гдⷭ҇и .
=сти́хъ .= ~Да рече́тъ ᲂу҆́бѡ до́мъ і҆и҃левъ ꙗ҆́кѡ бл҃гъ , ꙗ҆́кѡ в̾ вѣ́къ млⷭ҇ть
є҆гѡ̀ . ~Вᲂ і҆ѡрда́нѣ кр҃ща́ющꙋтисѧ гдⷭ҇и . =сти́хъ .= ~Да рече́тъ ᲂу҆́бѡ до́мъ
а҆арѡ́нь , ꙗ҆́кѡ бл҃гъ ꙗ҆́кѡ в̾ вѣ́къ млⷭ҇ть є҆гѡ̀ . ~Вᲂ і҆ѡрда́нѣ кр҃ща́ющꙋтисѧ
гдⷭ҇и . =сти́хъ .= ~Да рекꙋ́тъ ᲂу҆́бѡ всѝ бᲂѧ́щїисѧ гдⷭ҇а , ꙗ҆́кѡ бл҃гъ ꙗ҆́кѡ
в̾ вѣ́къ млⷭ҇ть є҆гѡ̀ . ~Вᲂ і҆ѡрда́нѣ кр҃ща́ющꙋтисѧ гдⷭ҇и .

=вхо́дъ . Б=л҃гᲂслᲂве́нъ грѧды́и во́ и҆мѧ гдⷭ҇не , бл҃гᲂслᲂви́хᲂмъ вы̀ и҆́з̾
дᲂмꙋ гдⷭ҇нѧ , бг҃ъ гдⷭ҇ь и҆ ꙗ҆ви́сѧ на́мъ .

=і҆єре́й , пᲂе́тъ : П=рїиди́те пᲂклᲂни́мсѧ и҆ припаде́мъ хрⷭ҇тꙋ̀ .= мы́же :
С=пасѝ на́съ сн҃е бж҃їи , крⷭ҇ти́выисѧ вᲂ і҆ѡрда́нѣ пᲂю́щихъ ти ,
а҆ллилꙋ́їѧ , а҆ллилꙋ́їѧ , а҆ллилꙋ́їѧ .

=трᲂпа́рь . гла́съ , а҃ .= ~Вᲂ і҆ѡрда́нѣ кр҃ща́ющꙋтисѧ гдⷭ҇и , трⷪ҇ческᲂе
ꙗ҆ви́сѧ пᲂкланѧ́нїе , рᲂди́телевъ бᲂ гла́съ свидѣ́тельствᲂваше тѝ ,
вᲂзлю́бленнагᲂ тѧ сн҃а и҆мѧнꙋ́ѧ . и҆ дх҃ъ в̾ видѣ́нїи гᲂлꙋби́нѣ ,
и҆звѣ́ствᲂваше слᲂвесѝ ᲂу҆тверже́нїе , ꙗ҆вле́исѧ хрⷭ҇тѐ бж҃е , и҆ ми́ръ
прᲂсвѣще́и сла́ва тебѣ̀ .

=сла́ва , и҆ ны́нѣ . кᲂнда́къ . гла́съ , д҃ . Ꙗ҆=ви́лсѧ є҆сѝ дне́сь
вселе́ннѣй , и҆ свѣ́тъ тво́й гдⷭ҇и зна́менасѧ на на́съ , и҆́же в̾ ра́зꙋмѣ
пᲂю́щихъ тѧ , прїи́де и҆ ꙗ҆ви́сѧ свѣ́тъ неприкᲂснᲂве́нныи .

=вмѣ́стᲂ же трист҃а́гѡ : Є҆=ли́цы вᲂ хрⷭ҇та̀ крⷭ҇ти́стесѧ , вᲂ хрⷭ҇та̀
ѡ҆блеко́стесѧ , а҆ллилꙋ́їѧ .

=прᲂки́менъ , ѱл҃о́мъ дв҃дᲂвъ . Б=л҃гᲂслᲂве́нъ грѧды́и во́ и҆мѧ гдⷭ҇не , бг҃ъ
гдⷭ҇ь и҆ ꙗ҆ви́сѧ на́мъ . =сти́хъ . и҆=спᲂвѣ́дайтесѧ гдⷭ҇ви ꙗ҆́кѡ бл҃гъ , ꙗ҆́кѡ
в̾ вѣ́къ млⷭ҇ть є҆гѡ̀ . =а҆пⷭ҇лъ , к=ъ ти́тꙋ . зача́лᲂ , т҃в . =а҆ллилꙋ́їѧ .
П=ринеси́те гдⷭ҇ви сн҃ᲂве бж҃їи , принеси́те гдⷭ҇ви сн҃ы ѻ҆́внѧ . =сти́хъ .
г=ла́съ гдⷭ҇нь на вᲂда́хъ , бг҃ъ сла́вы вᲂз̾гремѣ̀ гдⷭ҇ь на вᲂда́хъ мно́гахъ .=
є҆ѵⷢ҇а́лїе , ѿ= матѳе́ѧ . зача́лᲂ , ѕ҃ . =прича́стенъ , ꙗ҆=ви́сѧ бл҃гᲂда́ть
бж҃їѧ спаси́тельнаѧ всѣ́мъ чл҃кѡмъ .

=на трапе́зѣ б=ыва́етъ ᲂу҆тѣше́нїе бра́тїи ве́лїе . ꙗ҆́мы , ры́бꙋ , и҆
ма́слᲂ . и҆ пїе́мъ , пᲂ г҃ , ча́ши ме́дꙋ . мирсті́иже мѧ́сᲂ , а҆́ще бꙋ́детъ и҆
в̾ сре́дꙋ и҆лѝ в̾ пѧто́къ . =и҆= чте́тсѧ сло́вᲂ златᲂꙋ́стᲂвᲂ . є҆мꙋ́же
нача́лᲂ . ~всѝ мы̀ вᲂ бл҃гᲂдꙋ́шїи .

