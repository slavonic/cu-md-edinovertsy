<document xmlns="http://www.ponomar.net/culiturgical">
<p>В<red>ъ четверто́къ, є҃, нлⷣи, поста̀.</red> начина́емъ вели́кїи кано́нъ ᲂу҆миле́нїѧ. пое́мъ і҆рмо́съ вели́каго кано́на, є҆ди́нощи. на кі́иждо і҆рмо́съ, и҆ тропа́рь и҆ тро́иченъ, и҆ бг҃оро́ диченъ, сотворѧ́емъ, по г҃, покло́ны.</p>

<p><red>а҆ стихо́въ,</red> сѯ҃ѕ. а҆ покло́нов̾, з҃, со́тъ, ч҃и. <red>творе́нїе, ки́ръ а҆ндре́ѧ кри́тскаго. гла́с̾, ѕ҃. пѣ́снь, а҃. і҆рмо́съ. П</red>омо́щникъ и҆ покрови́ тель, бы́сть мнѣ̀ во спасе́нїе. се́й ми є҆́сть бг҃ъ, и҆ просла́влю и҆̀, бг҃ъ ѻ҆ц҃а моегѡ̀, и҆ вознесꙋ̀ и҆̀, сла́вно бо просла́висѧ.</p>

<p><red>запѣ́в̾: С</red>ла́ва тебѣ̀ бж҃е на́ш̾, сла́ва тебѣ̀.</p>

<p><red>Ѿ</red> кꙋ́дꙋ начнꙋ̀ пла́кати, страстна́го ми житїѧ̀ дѣ́лъ; ко́е ли нача́ло положꙋ̀ хрⷭ҇тѐ ны́нѣшнѧгѡ рыда́нїѧ; но ꙗ҆́кѡ млрⷭ҇дъ, да́ждь ми сле́зы ᲂу҆миле́нїѧ.</p>

<p><red>Г</red>рѧдѝ ѻ҆каѧ́ннаѧ дш҃е, с̾ пло́тїю свое́ю, зижди́телю всѣ́хъ и҆сповѣ́ждьсѧ. и҆ ѡ҆ста́ нисѧ про́чее пре́жнѧгѡ без̾слове́сїѧ, и҆ при несѝ бг҃ꙋ в̾ покаѧ́нїи сле́зы.</p>

<p><red>П</red>ервозда́ннагѡ а҆да́ма, престꙋпле́нїю поре внова́хъ, позна́хсѧ ѡ҆бнаже́нъ ѿ́ бг҃а, и҆ присносꙋ́щнагѡ црⷭ҇твїѧ и҆ пи́щи, грѣ́хъ ра́ди мои́хъ.</p>

<p><red>В</red>ъ є҆́ввы мѣ́стѡ чю́вьственыѧ, мы́сленаѧ ми бы́сть є҆́вва, и҆́же в̾ пло́ти страстны́ѧ по́мыслы, показꙋ́ѧ сла́дкаѧ, и҆ в̾кꙋша́ю при́снѡ го́рькагѡ паде́нїѧ.</p>

<p><red>Д</red>осто́йнѡ и҆з̾ є҆де́ма и҆з̾гна́нъ бы́сть а҆да́мъ, ꙗ҆́кѡ несохранѝ є҆ди́нꙋ за́повѣдь, твою̀ сп҃се. а҆́зъ же что̀ сотворю̀, ѿмета́ѧ всегда̀ живо́тнаѧ твоѧ̀ словеса̀.</p>

<p><red>К</red>а́иново преше́дъ ᲂу҆бі́йство, и҆зволе́нїемъ бы́хъ ᲂу҆бі́ица. со́вѣстїю дш҃е́вною, ѡ҆жи ви́въ пло́ть, и҆ воєва́въ наню̀ лꙋка́вными дѣ́лы.</p>

<p><red>А҆́</red>велевѣ і҆с҃е неꙋподо́бихсѧ пра́вдѣ, да́ра тебѣ̀ прїѧ́тна непринесо́хъ когда̀, ни дѣѧ́ нїѧ бжⷭ҇твена, ни же́ртвꙋ чи́стꙋ, ни жи тїѧ̀ непоро́чна.</p>

<p><red>Ꙗ҆́</red>кѡ ка́инъ и҆ мы̀ дш҃ѐ ѻ҆каѧ́ннаѧ, всѣ́хъ зижди́телю, дѣѧ́нїѧ скве́рнена и҆ же́ртвꙋ поро́чнꙋ, и҆ непотре́бно житїѐ, принесо́ хома в̾кꙋ́пѣ, тѣ́мже и҆ ѡ҆сꙋди́хомасѧ.</p>

<p><red>Б</red>ре́нїе зижди́тель жи́во со́здавъ, вло жи́лъ ми є҆сѝ пло́ть и҆ ко́сти и҆ дыха́нїе и҆ жи́знь. но ѽ тво́рче мо́й. и҆ и҆зба́вителю мо́й и҆ сꙋдїѐ, ка́ющагосѧ прїими́ мѧ.</p>

<p><red>О</red>у҆вы̀ мнѣ̀ ѻ҆каѧ́ннаѧ дꙋшѐ, что̀ ᲂу҆подо́ бисѧ пе́рвѣй є҆́ввѣ; ви́дѣ бо ѕлѣ̀, и҆ ᲂу҆ѧ́звисѧ го́рцѣ. и҆ прикоснꙋ́сѧ дре́вꙋ, и҆ вкꙋсѝ де́рзостнѣ без̾слове́сныѧ снѣ́ди.</p>

<p><red>И҆</red>сповѣ́даю ти сп҃се грѣхѝ, ꙗ҆́же содѣ́лахъ, дꙋшѝ и҆ тѣ́ла моегѡ̀ ꙗ҆́звы, ꙗ҆́же в̾нꙋ́трь ᲂу҆бі́йственнїи по́мыслы, разбо́йнически на мѧ̀ воз̾ложи́ша.</p>

<p><red>А҆́</red>ще и҆ согрѣши́хъ сп҃се, но вѣ́мъ ꙗ҆́кѡ чл҃колю́бецъ є҆сѝ. бїе́ши млⷭ҇тивнѣ, и҆ ми́лꙋ еши те́плѣ. слезѧ́ща зри́ши, и҆ проти́вꙋ тече́ши ꙗ҆́кѡ ѻ҆ц҃ъ призыва́ѧ блꙋ́днагѡ.</p>

<p><red>Ѿ</red> ю҆́ности хрⷭ҇тѐ, за́повѣди твоѧ̀ престꙋ пи́хъ, всестра́стно небрегі́и, ᲂу҆ны́нїемъ преидо́хъ житїѐ моѐ. тѣ́мже зовꙋ̀ тебѣ̀ сп҃се, понѐ на коне́цъ спаси́ мѧ.</p>

<p><red>П</red>ове́ржена мѧ сп҃се пред̾ враты̀ твои́ми, понѐ на ста́рость не ѿри́ни менѐ во а҆́дъ тща̀. но пре́жде конца̀ ꙗ҆́кѡ чл҃колю́бецъ, да́рꙋй ми грѣхопаде́нїи ѻ҆ставле́нїе.</p>

<p><red>Б</red>ога́тьство моѐ сп҃се и҆знꙋри́хъ блꙋдо́мъ, пꙋ́стъ є҆́смь плодо́въ бл҃гочести́выхъ. а҆́лченъ же зовꙋ̀, ѻ҆́ч҃е щедро́тъ, пред̾вари́в̾ ты́ мѧ ᲂу҆ще́дри.</p>

<p><red>И҆́</red>же в̾ разбо́йники в̾пады́и а҆́зъ є҆́смь помышле́ньми мои́ми, ве́сь ѿ ни́хъ ᲂу҆ѧзви́хсѧ ны́нѣ, и҆ и҆спо́лнихсѧ ра́нъ. но са́мъ ми пред̾ста́въ хрⷭ҇тѐ сп҃се и҆сцѣлѝ.</p>

<p><red>С</red>щ҃е́нникъ мѧ пред̾ви́дѣвъ ми́мѡ и҆́де, и҆ леви́тъ ви́дѧ в̾ лю́тыхъ, на́га презрѣ̀. но и҆́же ѿ мр҃і́и восїѧ́выи і҆с҃е, ты̀ пред̾ста́въ ᲂу҆ще́дри мѧ.</p>

<p><red>А҆́</red>гньче бж҃їи, в̾зе́млѧи грѣхѝ всѣ́хъ, воз мѝ бре́мѧ ѿ менѐ тѧ́жкое грѣхо́вное. и҆ ꙗ҆́кѡ млрⷭ҇дъ, да́ждь ми сле́зы ᲂу҆миле́нїѧ.</p>

<p><red>Н</red>егнꙋша́йсѧ менѐ сп҃се, и҆ не ѿри́ни припа́ дающа ти. возмѝ бре́мѧ ѿ менѐ тѧ́жкое грѣхо́вное, и҆ ꙗ҆́кѡ млрⷭ҇дъ, да́ждь ми сле́ зы ᲂу҆миле́нїѧ.</p>

<p><red>Т</red>ебѣ̀ припа́даю бж҃е, согрѣши́хъ ѡ҆чи́сти мѧ. возмѝ бре́мѧ ѿ менѐ тѧ́жкое грѣ хо́вное, и҆ ꙗ҆́кѡ млрⷭ҇дъ, да́ждь ми сле́зы ᲂу҆миле́нїѧ.</p>

<p><red>П</red>окаѧ́нїю вре́мѧ, прихождꙋ̀ к̾ тебѣ̀ содѣ́ телю мо́й, возмѝ бре́мѧ ѿ менѐ тѧ́жкое грѣхо́вное, и҆ ꙗ҆́кѡ бл҃гоꙋтро́бенъ, да́ждь сле́зы ᲂу҆миле́нїѧ.</p>

<p><red>В</red>о́льнаѧ сп҃се и҆ нево́льнаѧ согрѣше́нїѧ моѧ̀, ꙗ҆вле́ннаѧ и҆ сокрове́ннаѧ, вѣ́домаѧ и҆ невѣ́домаѧ, всѧ̀ прости́въ ꙗ҆́кѡ бг҃ъ, ѡ҆чи́сти и҆ спаси́ мѧ.</p>

<p><red>Г</red>рѧдѝ прїимѝ дꙋшѐ моѧ̀ са́мыи ча́съ и҆ де́нь, є҆гда̀ бг҃ъ ꙗ҆́вѣ прїи́детъ, и҆ рыда́й и҆ пла́чисѧ ѡ҆брѣсти́сѧ чиста̀, в̾ ча́съ и҆спыта́ нїѧ.</p>

<p><red>О</red>у҆жаса́етъ мѧ и҆ страши́тъ ѻ҆́гнь ѻ҆́нъ гее́нскїи, и҆ че́рвь го́рькїи, и҆ скре́жетъ зꙋ бо́мъ. но ѡ҆сла́би ми и҆ пощадѝ и҆ стоѧ́нїю мѧ хрⷭ҇тѐ и҆з̾бра́нныхъ твои́хъ причтѝ.</p>

<p><red>ма́рїи: П</red>рпⷣбнаѧ мт҃и ма́рїѧ, молѝ бг҃а ѡ҆ на́съ.</p>

<p><red>Т</red>ы́ ми да́ждь свѣтоза́рнꙋю бл҃года́ть, ѿ бжⷭ҇твенагѡ с̾вы́ше промышле́нїѧ, и҆з̾бѣ жа́ти страсте́й ѡ҆мраче́нїѧ, и҆ пѣ́ти ᲂу҆се́р днѡ твоегѡ̀ житїѧ̀, кра́снаѧ ма́рїе повѣ́ данїѧ.</p>

<p><red>ма́рїи: П</red>рпⷣбнаѧ мт҃и ма́рїѧ, молѝ бг҃а ѡ҆ на́съ.</p>

<p><red>П</red>рекло́ншисѧ хрⷭ҇то́вымъ бжⷭ҇твенымъ за ко́номъ, к̾ семꙋ̀ пристꙋпѝ, сладостра́стей нечи́стыхъ стремле́нїѧ ѡ҆ста́вивши, и҆ всѧ́ кꙋ добродѣ́тель ма́рїе и҆спра́вльши.</p>

<p><red>сла́ва. П</red>ресꙋ́щнаѧ трⷪ҇це ꙗ҆́же во є҆ди́нствѣ поклонѧ́емаѧ, возмѝ бре́мѧ ѿ менѐ тѧ́жкое грѣхо́вное, и҆ ꙗ҆́кѡ млрⷭ҇дъ, да́ждь ми сле́зы ᲂу҆миле́нїѧ.</p>

<p><red>и҆ ны́нѣ, боⷢ҇. Б</red>цⷣе наде́жда и҆ пред̾ста́тель нице всѣ́мъ пою́щымъ тѧ, возмѝ бре́мѧ ѿ менѐ тѧ́жкое грѣхо́вное, и҆ ꙗ҆́кѡ влⷣчце чⷭ҇таѧ, ка́ющасѧ прїими́ мѧ.</p>

<p><red>катава́сїѧ: П</red>омо́щникъ и҆ покрови́тель, бы́сть мнѣ̀ во спасе́нїе. се́й ми є҆́сть бг҃ъ, и҆ просла́влю и҆̀, бг҃ъ ѻ҆ц҃а моегѡ̀, и҆ вознесꙋ̀ и҆̀, сла́вно бо просла́висѧ.</p>

<p><red>пѣ́снь, в҃. і҆рмо́съ. В</red>онмѝ нб҃о и҆҆ воз̾гл҃ю, и҆҆ воспою̀ хрⷭ҇та̀, ѿ дв҃ы пло́тїю прише́дшагѡ.</p>

<p><red>В</red>онмѝ нб҃о и҆҆ воз̾гл҃ю, землѐ внꙋша́й гла́ са ка́ющасѧ к̾ бг҃ꙋ и҆ воспѣва́юща є҆гѡ̀.</p>

<p><red>В</red>онми́ ми бж҃е ꙗ҆́кѡ ще́дръ млⷭ҇тивнымъ сѝ ѻ҆́комъ, и҆ прїимѝ моѐ те́плое и҆сповѣ́ данїе.</p>

<p><red>С</red>огрѣши́хъ па́че всѣ́хъ чл҃къ, є҆ди́нъ согрѣши́хъ к̾ тебѣ̀. но ᲂу҆ще́дри ꙗ҆́кѡ бг҃ъ творе́нїе своѐ.</p>

<p><red>Б</red>ꙋ́рѧ мѧ ѕлы́хъ ѡ҆б̾держи́тъ млрⷭ҇де гдⷭ҇и, но ꙗ҆́кѡ петрꙋ̀ и҆ мнѣ̀ рꙋ́кꙋ прострѝ.</p>

<p><red>С</red>ле́зы ꙗ҆́коже блꙋдни́ца ще́дре, и҆ а҆́зъ пред̾лага́ю, ѡ҆чи́сти мѧ сп҃се млрⷭ҇дїемъ сѝ.</p>

<p><red>Ѡ҆</red>скверни́хъ пло́ти моеѧ̀ ри́зꙋ, и҆ ѡ҆ка лѧ́хъ є҆́же по ѻ҆́бразꙋ сп҃се и҆ по подо́бїю.</p>

<p><red>Ѡ҆</red>мрачи́хъ дш҃е́внꙋю красотꙋ̀ страстны́ми сластьмѝ, и҆ ве́сь ᲂу҆́мъ ка́лъ сотвори́хъ.</p>

<p><red>Р</red>аз̾дра́хъ ны́нѣ ѻ҆де́ждꙋ мою̀ пе́рвꙋю ю҆́же ми и҆стка̀ зижди́тель и҆спе́рва, и҆ ѿ тꙋ́дꙋ лежꙋ̀ на́гъ.</p>

<p><red>Ѡ҆</red>блеко́хсѧ в̾ раздра́ннꙋю ри́зꙋ ю҆́же и҆стка́ ми ѕмі́й совѣ́томъ, и҆ стыжꙋ́сѧ.</p>

<p><red>В</red>озрѣ́хъ на садо́внꙋю красотꙋ̀, и҆ прель сти́хсѧ ᲂу҆мо́мъ. тѣ́мже лежꙋ̀ на́гъ, и҆ срамлѧ́юсѧ.</p>

<p><red>П</red>огꙋби́хъ первозда́ннꙋю добро́тꙋ, и҆ бл҃го лѣ́пїе моѐ, и҆ ны́нѣ лежꙋ̀ на́гъ и҆ срам лѧ́юсѧ.</p>

<p><red>К</red>ова́хꙋ на хребтѐ мое́мъ всѝ нача́льницы стра́стнїи, ѡ҆долѣ́юще мѧ без̾зако́нїемъ свои́мъ.</p>

<p><red>С</red>ъшива́ше ко́жныѧ ри́зы грѣ́хъ, ѡ҆бна жи́въ мѧ пе́рвыѧ бг҃отка́нныѧ ѻ҆де́жды.</p>

<p><red>Ѡ҆</red>бложе́нъ є҆́смь ѡ҆дѣѧ́нїемъ стꙋда̀, ꙗ҆́ко же ли́ствїе смоко́вное, во ѡ҆бличе́нїе мои́хъ самово́льныхъ страсте́й.</p>

<p><red>Ѡ҆</red>дѣ́ѧхсѧ въ сра́мнꙋю ри́зꙋ, и҆ ѡ҆крова вле́нꙋю стꙋ́днѡ, тече́нїемъ стра́стнагѡ и҆ любосла́стнагѡ живота̀.</p>

<p><red>В</red>падо́хъ в̾ страстнꙋ́ю па́гꙋбꙋ, и҆ в̾ веще́ст венꙋю тлю̀, и҆ ѿ то́лѣ и҆ до ны́нѣ вра́гъ ми досажда́етъ.</p>

<p><red>Л</red>юбове́щно и҆ любостѧжа́емое житїѐ не воз̾держа́нїемъ сп҃се пред̾поче́тъ, ны́нѣ тѧ́жкимъ бре́менемъ ѡ҆бложе́нъ є҆́смь.</p>

<p><red>О</red>у҆краси́хъ плотьска́гѡ ѻ҆́браза скве́рными по́мыслы, разли́чнымъ ѻ҆дѣѧ́нїемъ, и҆ ѡ҆сꙋжда́юсѧ.</p>

<p><red>В</red>нѣ́шнимъ прилѣ́жнѡ, бл҃гоꙋкраше́нїемъ є҆ди́немъ попеко́хсѧ, в̾нꙋ́тренюю презрѣ́въ бл҃гоѡ҆бра́знꙋю сѣ́нь.</p>

<p><red>В</red>о ѡ҆брази́въ моѐ страстно́е без̾ ѡ҆бра́зїе, любосла́стными стремле́ньми, погꙋби́хъ ᲂу҆́мнꙋю красотꙋ̀.</p>

<p><red>П</red>огребо́хъ пе́рвагѡ ѻ҆́браза добро́тꙋ сп҃се страстьмѝ, ꙗ҆́коже и҆ногда̀ дра́хмꙋ, взы ска́въ ѡ҆брѧ́щи.</p>

<p><red>С</red>огрѣши́хъ ꙗ҆́коже блꙋдни́ца вопїю́ ти, є҆ди́нъ согрѣши́хъ тебѣ̀, ꙗ҆́кѡ ми́рѡ прїи мѝ сп҃се и҆ моѧ̀ сле́зы.</p>

<p><red>П</red>оползо́хсѧ ꙗ҆́кѡ дв҃дъ блꙋ́днѡ, и҆ ѡ҆скве рни́хсѧ. но ѡ҆мы́й менѐ сп҃се слеза́ми.</p>

<p><red>Ѡ҆</red>чи́сти ꙗ҆́кѡ мыта́рь вопїю́ ти, сп҃се ѡ҆чи́сти мѧ. никто́же бо ѿ сꙋ́щихъ и҆з̾ а҆да́ма, ꙗ҆́кѡ а҆́зъ согрѣши́лъ є҆́сть к̾ тебѣ̀.</p>

<p><red>Н</red>и сле́зъ ни покаѧ́нїѧ и҆́мамъ ни ᲂу҆ми ле́нїѧ. но са́мъ ми сп҃се сїѧ̀, ꙗ҆́кѡ бг҃ъ да́рꙋй.</p>

<p><red>Д</red>ве́рь твою̀ незатвори́ми тогда̀ гдⷭ҇и гдⷭ҇и, но ѿве́рзи ми сїю̀ ка́ющꙋмисѧ.</p>

<p><red>Ч</red>л҃колю́бче хотѧ́и всѣ́мъ спасти́сѧ, ты̀ воз̾зови́ мѧ и҆ прїимѝ ꙗ҆́кѡ бл҃гъ ка́ющꙋ мисѧ.</p>

<p><red>В</red>нꙋшѝ воздыха́нїе дꙋшѝ моеѧ̀, и҆ ѻ҆́чїю мое́ю прїимѝ ка́пли сп҃се, и҆ спаси́ мѧ.</p>

<p><red>В</red>и́дите ви́дите, ꙗ҆́кѡ а҆́зъ є҆́смь бг҃ъ. внꙋ ша́й дꙋшѐ моѧ̀ гдⷭ҇ꙋ вопїю́щꙋ, и҆ ѡ҆ста́нисѧ пре́жнѧгѡ грѣха̀, и҆ ᲂу҆бо́йсѧ ꙗ҆́кѡ и҆стѧ за́телѧ, и҆ ꙗ҆́кѡ сꙋдїѝ и҆ бг҃а.</p>

<p><red>К</red>омꙋ̀ ᲂу҆подо́бисѧ многогрѣ́шнаѧ дꙋшѐ; то́кмѡ пе́рвомꙋ ка́инꙋ, и҆ ламе́хꙋ ѻ҆́номꙋ. ка́менїемъ поби́вши тѣ́ло ѕлодѣ́йствы, и҆ ᲂу҆би́вши ᲂу҆́мъ скотски́ми стремле́ньми.</p>

<p><red>В</red>сѣ́хъ и҆́же пре́жде зако́на прете́кши ѽ дꙋшѐ. си́фꙋ не ᲂу҆подо́бисѧ, ни є҆но́сꙋ ѻ҆́номꙋ, ни є҆но́ха преставле́нїю, ни нѡ́ю. но ꙗ҆ви́ласѧ є҆сѝ ни́ща пра́ведных̾ жи́зни.</p>

<p><red>Е҆</red>ди́на раз̾верзла̀ є҆сѝ, хлѧ́би гнѣ́ва бг҃а твоегѡ̀ дш҃ѐ моѧ̀, и҆ потопи́ла є҆сѝ пло́ть всю̀ ꙗ҆́коже зе́млю и҆ дѣѧ́нїе и҆ жи́знь, и҆ пребыла̀ є҆сѝ кромѣ̀ спасе́ннагѡ ковче́га.</p>

<p><red>М</red>ꙋ́жа ᲂу҆би́хъ речѐ въ ꙗ҆́звꙋ мнѣ̀, и҆ ю҆́но шꙋ в̾ стрꙋ́пъ, ламе́хъ рыда́ѧ вопїѧ́ше. ты́ же нетрепе́щеши ѽ дꙋшѐ моѧ̀, и҆ не бои́шисѧ, пло́ть и҆ ᲂу҆́мъ ѡ҆скверни́вши.</p>

<p><red>ѽ</red> ка́кѡ поревнова́хъ ламе́хꙋ, пе́рвомꙋ ᲂу҆бі́йцѣ. дꙋ́шꙋ ꙗ҆́кѡ мꙋ́жа, ᲂу҆́мъ ꙗ҆́кѡ ю҆́ношꙋ, ꙗ҆́кѡ бра́та же ми тѣ́ло ᲂу҆би́въ, ꙗ҆́кѡ ка́инъ ᲂу҆бі́йца, без̾слове́сными стремле́ньми.</p>

<p><red>С</red>то́лпъ ᲂу҆мꙋ́дрила є҆сѝ созда́ти ѽ дꙋшѐ, и҆ ᲂу҆тверже́нїе водрꙋзи́ти свои́ми похоть мѝ, а҆́ще небы̀ зижди́тель ᲂу҆держа́лъ совѣ́ ты твоѧ̀, и҆ низ̾ве́рглъ на́ землю ᲂу҆хищ ре́нїѧ твоѧ̀.</p>

<p><red>О</red>у҆ѧ́звихсѧ ᲂу҆ра́нихсѧ, сѐ сꙋ́ть стрѣ́лы вра́ жїѧ, ꙗ҆́же ми ᲂу҆ѧзви́ша дꙋ́шꙋ и҆ тѣ́ло, сѐ ꙗ҆́звы и҆ стрꙋ́пи и҆ гное́нїѧ, и҆ ѡ҆мраче́нїѧ вопїю́тъ, и҆ ра́ны самово́льныхъ стрⷭ҇те́й.</p>

<p><red>Ѡ҆</red>дождѝ гдⷭ҇ь ѿ́ гдⷭ҇а ѻ҆́гнь и҆ногда̀ за без̾ зако́нїе гнѣ́вающее сожжѐ содо́млѧны. ты́ же ѻ҆́гнь гее́нскїи въжегла̀ є҆сѝ, в̾не́мъ же хо́щеши дꙋшѐ сожжена̀ бы́ти.</p>

<p><red>Р</red>азꙋмѣ́йте и҆ ви́дите, ꙗ҆́кѡ а҆́зъ є҆́смь бг҃ъ, и҆стѧза́ѧи срⷣца̀, и҆спыта́ѧи мы́сли, ѡ҆бли ча́ѧи дѣ́ла, и҆ попалѧ́ѧи грѣхѝ, и҆ сꙋдѧ́и си́рꙋ и҆ смире́нꙋ, и҆ ни́щꙋ.</p>

<p><red>сла́ва. Б</red>ез̾нача́льнаѧ несозда́ннаѧ трⷪ҇це, и҆ нераз̾дѣ́льнаѧ є҆ди́нице, ка́ющасѧ прїими́ мѧ, согрѣша́юща спасѝ. твоѐ є҆́смь созда́ нїе, непре́зри, но пощадѝ и҆ и҆зба́ви ѻ҆́гненаго ѡ҆сꙋжде́нїѧ.</p>

<p><red>и҆ ны́нѣ, боⷢ҇. Ч</red>тⷭ҇аѧ влⷣчце бг҃ороди́тельни це, ᲂу҆пова́нїе к̾ тебѣ̀ прибѣга́ющымъ, и҆ приста́нище в̾ бꙋ́ри, млⷭ҇тивагѡ и҆ зижди́ телѧ сн҃а твоегѡ̀ ᲂу҆молѝ, поми́ловати и҆ менѐ, моли́твами твои́ми.</p>

<p><red>катава́сїѧ: В</red>и́дите ви́дите, ꙗ҆́кѡ а҆́зъ є҆́смь бг҃ъ ва́шъ, ма́ннꙋ ѡ҆дожди́выи и҆҆ во́дꙋ и҆з̾ ка́мене и҆сточи́въ, дре́вле в̾ пꙋсты́ни лю́ демъ сѝ, десни́цею є҆ди́ною, и҆҆ крѣ́постїю мое́ю.</p>

<p><red>пѣ́снь, г҃. і҆рмо́съ. Н</red>а недви́жимомъ хрⷭ҇тѐ ка́мени, за́повѣдей ти, ᲂу҆твердѝ моѐ помышле́нїе.</p>

<p><red>Ѻ҆́</red>гнь ѿ́гдⷭ҇а дꙋшѐ нѣ́когда гдⷭ҇ь ѡ҆дож ди́въ, зе́млю содо́мскꙋю дре́вле попали́въ.</p>

<p><red>Н</red>а горѣ̀ спаса́йсѧ дш҃ѐ, ꙗ҆́коже ло́тъ ѻ҆́нъ, и҆ в̾ сиго́ръ ᲂу҆гонза́й.</p>

<p><red>Б</red>ѣ́гай запале́нїѧ ѽ дꙋшѐ, бѣ́гай содо́м скагѡ горѣ́нїѧ. бѣ́гай погꙋбле́нїѧ бжⷭ҇тве нагѡ пла́мене.</p>

<p><red>И҆</red>сповѣ́даютисѧ сп҃се, согрѣши́хъ согрѣ ши́хъ тебѣ̀, но ѡ҆сла́би ми ꙗ҆́кѡ млрⷭ҇дъ.</p>

<p><red>С</red>огрѣши́хъ є҆ди́нъ а҆́зъ, согрѣши́хъ па́че всѣ́хъ, хрⷭ҇тѐ сп҃се непре́зри менѐ.</p>

<p><red>Т</red>ы̀ є҆сѝ па́стырь до́брыи, в̾зыщѝ менѐ а҆́гньца, и҆ заблꙋди́вшагѡ непре́зри менѐ.</p>

<p><red>Т</red>ы̀ є҆сѝ сла́дкїи і҆с҃е. ты̀ є҆сѝ зижди́тель мо́й. ѡ҆ тебѣ̀ хрⷭ҇тѐ ѡ҆правда́юсѧ.</p>

<p><red>трⷪ҇чен̾: П</red>рⷭ҇та́ѧ трⷪ҇це бж҃е на́шъ, сла́ва тебѣ̀.</p>

<p><red>ѽ</red> трⷪ҇це є҆ди́нице бж҃е, спасѝ согрѣ́ш̾шихъ ти, и҆ ѿ тлѣ́нїѧ и҆зведѝ.</p>

<p><red>боⷢ҇.: П</red>рест҃а́ѧ гжⷭ҇е бцⷣе, спасѝ на́съ.</p>

<p><red>Р</red>а́дꙋисѧ бг҃опрїѧ́тнаѧ ᲂу҆тро́бо. ра́дꙋисѧ гдⷭ҇нь прⷭ҇то́ле. ра́дꙋисѧ мт҃и жи́зни на́шеѧ.</p>

<p><red>И҆</red>сто́чникъ живота̀ стѧжа́хъ, тебѐ сме́рти разрꙋши́телѧ. и҆ вопїю́ ти ѿ срⷣца моегѡ̀ пре́жде конца̀, согрѣши́хъ ѡ҆чи́сти и҆ спаси́ мѧ.</p>

<p><red>И҆́</red>же при нѡ́и сп҃се нече́ствовавшихъ под ража́хъ. ѻ҆́нѣхъ наслѣ́довахъ ѡ҆сꙋжде́нїе в̾ пото́пѣ погрꙋже́нїѧ.</p>

<p><red>С</red>огрѣши́х̾ гдⷭ҇и согрѣши́х̾ ти ѡ҆чи́сти мѧ. нѣ́сть бо и҆́же кто̀ согрѣшѝ въ чл҃цѣхъ, є҆го́же не превзыдо́хъ согрѣше́ньми.</p>

<p><red>Х</red>а́ма ѻ҆́ного ѽ дꙋшѐ, ѻ҆ц҃ꙋ рꙋга́телѧ по дража́вши, сра́мъ непокры́ла є҆сѝ и҆́скре нѧгѡ, в̾спѧ́ть зрѧ̀ воз̾врати́вшисѧ.</p>

<p><red>Б</red>л҃гослове́нїе си́мово ненаслѣ́дова дꙋшѐ моѧ̀ страстна́ѧ ни простра́нно ᲂу҆держа́нїе ꙗ҆́кѡ і҆аѳе́тъ, тѣ́мъ непрїѧ́ла є҆сѝ на зем лѝ грѣхо́въ ѡ҆ставле́нїѧ.</p>

<p><red>Ѿ</red> землѝ хара́ньскїѧ и҆зы́ди, ѿ грѣха̀ дꙋшѐ моѧ̀. грѧдѝ в̾зе́млю точа́щꙋю прⷭ҇нѡ, живо́тное нетлѣ́нїе, ю҆́же а҆враа́мъ наслѣ́ дова.</p>

<p><red>А҆</red>враа́ма слы́шала є҆сѝ дꙋшѐ моѧ̀ дре́вле, ѡ҆ста́вивша зе́млю, ѻ҆те́чества и҆ бы́вша прише́льца, сегѡ̀ и҆зволе́нїю подража́й.</p>

<p><red>О</red>у҆́дꙋба мамврі́йскаго, ᲂу҆чреди́въ патрїа́рх̾ а҆́гг҃лы, наслѣ́дова по ста́рости ѡ҆бѣто ва́нїѧ лови́твꙋ.</p>

<p><red>И҆</red>саа́ка ѻ҆каѧ́ннаѧ дꙋшѐ моѧ̀ разꙋмѣ́вши но́вꙋю же́ртвꙋ, та́йнѡ всесожже́нꙋю гдⷭ҇ви, подража́й є҆гѡ̀ прои҆зволе́нїю.</p>

<p><red>И҆</red>зма́йла слы́шала є҆сѝ, трезви́сѧ дꙋшѐ моѧ̀. и҆з̾гна́на ꙗ҆́кѡ рабы́нино ѿрожде́нїе. блюдѝ, да не ка́кѡ подо́бнѡ что̀ постра́жеши, ласкосе́рдствꙋющи.</p>

<p><red>П</red>оми́лꙋй гдⷭ҇и поми́лꙋй мѧ вопїю̀ тебѣ̀, є҆гда̀ прїи́деши со а҆́гг҃лы твои́ми, воз̾да́ти всѣ́мъ по достоѧ́нїю дѣѧ́нїѧ.</p>

<p><red>А҆</red>га́рѧныни дре́вле дꙋшѐ є҆гѵ́птѧныни ᲂу҆подо́биласѧ є҆сѝ, порабо́тившисѧ и҆зво ле́нїемъ, и҆ роди́вши но́вагѡ и҆зма́йла, презо́рьство.</p>

<p><red>І҆</red>а́кѡвлю лѣ́ствицꙋ разꙋмѣ́ла є҆сѝ дꙋшѐ, ꙗ҆вле́нꙋю ѿ землѝ до нб҃сѐ, почто̀ неи́ма ши восхо́да тве́рда и҆ бл҃гочести́ва.</p>

<p><red>С</red>щ҃е́нникꙋ бж҃їю и҆ цр҃ю ᲂу҆є҆дине́нꙋ, хрⷭ҇то́вꙋ подо́бїю бы́вшꙋ, и҆́же въ ми́рѣ житїѐ ᲂу҆да́лившасѧ, томꙋ̀ ᲂу҆подо́бисѧ.</p>

<p><red>Н</red>ебꙋ́ди сто́лпъ сла́нъ дꙋшѐ, воз̾врати́в шисѧ в̾спѧ́ть. при́тча да ᲂу҆страши́тъ тѧ содо́мскаѧ. в̾ горѣ̀ в̾ сиго́рѣ спаса́йсѧ.</p>

<p><red>Ꙗ҆́</red>коже ло́тъ запале́нїѧ бѣ́гай дꙋшѐ моѧ̀ грѣха̀. бѣ́гай содо́ма и҆ гомо́ра. бѣ́гай всѧ́ когѡ пла́мене, без̾слове́снагѡ хотѣ́нїѧ.</p>

<p><red>ма́рїи: П</red>рпⷣбнаѧ мт҃и ма́рїѧ, молѝ бг҃а ѡ҆ на́съ.</p>

<p><red>С</red>одержи́мъ є҆́смь бꙋ́рею, и҆ треволне́нїемъ ма́ти согрѣше́нїи. но сама́ мѧ ны́нѣ спа сѝ, и҆ к̾ приста́нищꙋ бжⷭ҇твенаго покаѧ́нїѧ воз̾ведѝ.</p>

<p><red>ма́рїи: П</red>рпⷣбнаѧ мт҃и ма́рїѧ, молѝ бг҃а ѡ҆ на́съ.</p>

<p><red>Р</red>а́бское моле́нїе ны́нѣ прпⷣбнаѧ прине́сши къ млⷭ҇тивнѣй бцⷣѣ гл҃ющи, ѿве́рзи ми бжⷭ҇твеныѧ вхо́ды.</p>

<p><red>сла́ва. Т</red>рⷪ҇це проста̀ несозда́ннаѧ, без̾нача́ льное є҆стество̀, є҆́же в̾ тре́хъ воспѣва́емо соста́вѣхъ, на́съ спасѝ, вѣ́рою покланѧ́ю щихсѧ держа́вѣ твое́й.</p>

<p><red>и҆ ны́нѣ, боⷢ҇. И҆́</red>же ѿ ѻ҆ц҃а без̾лѣ́тна сн҃а, в̾ лѣ́то бг҃ороди́тельнице, не и҆скꙋсомꙋ́жнѡ родила̀ є҆сѝ. стра́нно чю́до. пребы́вши дв҃ою доѧ́щи.</p>

<p><red>катава́сїѧ: О</red>у҆твердѝ гдⷭ҇и на ка́мени за́по вѣдей ти, подви́гшеесѧ срⷣце моѐ, ꙗ҆́кѡ є҆ди́нъ ст҃ъ є҆сѝ и҆ пра́веденъ.</p>

<p><red>Г</red>дⷭ҇и поми́лꙋй, <red>гⷤ. сла́ва, и҆ ны́нѣ.</red></p>

<p><red>сѣда́ленъ: С</red>вѣти́ла бг҃озра́чнаѧ, сп҃сови а҆пⷭ҇ли, просвѣти́те на́съ и҆́же во тмѣ̀ жи тїѧ̀, да ꙗ҆́кѡ во́дне, ны́нѣ бл҃гоѡ҆бра́знѡ хо́димъ, свѣ́томъ воз̾держа́нїѧ, нощны́ѧ стра́сти ᲂу҆бѣга́юще. и҆ свѣ́тлыѧ стра́сти хрⷭ҇то́вы ᲂу҆́зримъ ра́дꙋющесѧ.</p>

<p><red>сла́ва. А҆</red>пⷭ҇льскаѧ двоенадесѧ́тице бг҃ои҆з̾ бра́ннаѧ, мольбы̀ ны́нѣ хрⷭ҇тꙋ̀ принеси́те, по́стное по́прище всѣ́мъ преитѝ, совер ша́ющымъ, во ᲂу҆миле́нїи моли́твы, тво рѧ́щымъ ᲂу҆се́рднѡ добродѣ́тели. ꙗ҆́кѡ да си́це пред̾вари́мъ ви́дѣти хрⷭ҇та̀ бг҃а сла́вное воскрⷭ҇нїе, сла́вꙋ и҆ хвалꙋ̀ приносѧ́ще.</p>

<p><red>и҆ ны́нѣ, боⷢ҇. Н</red>епостижи́магѡ бг҃а сн҃а и҆ сло́ва, несказа́ннѡ па́че ᲂу҆ма̀ и҆стебѐ ро́ж дьшагосѧ, молѝ бцⷣе со а҆пⷭ҇лы ми́ръ все ле́ннѣй чи́стъ пода́ти. и҆ согрѣше́нїемъ да́ти на́мъ пре́жде конца̀ проще́нїе. и҆ црⷭ҇твїѧ нбⷭ҇нагѡ кра́йнею бл҃гостїю, сподо́ бити рабы̀ своѧ̀.</p>

<p><red>пѣ́снь, д҃. і҆рмо́съ. О</red>у҆слы́шавъ же проро́къ прихо́дъ тво́й гдⷭ҇и, и҆ ᲂу҆боѧ́хсѧ, ꙗ҆́кѡ хо́щеши ѿ дв҃ы роди́тисѧ, и҆ чл҃кѡмъ ꙗ҆ви́ тисѧ, и҆ гл҃аше, ᲂу҆слы́шахъ слꙋ́хъ тво́й и҆ ᲂу҆боѧ́хсѧ, сла́ва си́лѣ твое́й.</p>

<p><red>Д</red>ѣ́ло рꙋ́къ свои́х̾ непре́зри, созда́нїе своѐ не ѡ҆ста́ви, пра́ведныи сꙋдїѐ. а҆́ще и҆ є҆ди́нъ согрѣши́хъ ꙗ҆́кѡ чл҃къ, па́че всѧ́когѡ чл҃ка чл҃колю́бче, но и҆́маши ꙗ҆́кѡ гдⷭ҇ь, всѣ́хъ вла́сть ѿпꙋща́ти грѣхѝ.</p>

<p><red>П</red>риближа́етсѧ дꙋшѐ коне́цъ, приближа́е тсѧ и҆ неради́ши, и҆ негото́вишисѧ, вре́мѧ сокраща́етсѧ воста́ни, бли́зъ при две́рехъ сꙋдїѧ̀ є҆́сть. ꙗ҆́ко сѣ́нь, ꙗ҆́ко цвѣ́тъ вре́мѧ житїѧ̀ тече́тъ, что̀ в̾сꙋ́е мѧте́мсѧ.</p>

<p><red>В</red>оз̾ни́кни ѽ дꙋшѐ моѧ̀, дѣѧ́нїѧ твоѧ̀ ꙗ҆́же содѣ́ѧ помышлѧ́й, и҆ та̀ пред̾лице́мъ сѝ принесѝ, и҆ ка́пли и҆спꙋстѝ сле́зъ твои́хъ. рцы̀ со дерзнове́нїемъ хрⷭ҇тꙋ̀, дѣѧ́ нїѧ и҆ помышле́нїѧ, и҆ ѡ҆правди́шисѧ.</p>

<p><red>Н</red>е бы́сть в̾ житїѝ грѣха̀, ни дѣѧ́нїе ни ѕло́ба ꙗ҆́же а҆́зъ сп҃се несогрѣши́хъ, ᲂу҆мо́м̾ и҆ сло́вомъ и҆ и҆зволе́нїемъ, и҆ пред̾ложе́ нїемъ и҆ нра́вомъ и҆ дѣѧ́нїемъ согрѣши́хъ ꙗ҆́кѡ и҆́нъ никто́же когда̀.</p>

<p><red>Ѿ</red> сю́дꙋ ѡ҆сꙋжде́нъ, ѿ сю́дꙋ и҆ препрѣ́хсѧ а҆́зъ ѻ҆каѧ́нныи, ѿ своеѧ̀ со́вѣсти. є҆ѧ́же ничто́же в̾ ми́рѣ нꙋ́жнѣйши. сꙋдїѐ и҆ и҆зба́вителю мо́й и҆ вѣ́дче пощадѝ и҆ и҆з ба́ви, и҆ спаси́ мѧ раба̀ твоегѡ̀.</p>

<p><red>Л</red>ѣ́ствица ю҆́же ви́дѣ дре́вле вели́кїи в̾ пат рїа́рсѣхъ, при́тча є҆́сть, ѽ дꙋшѐ моѧ̀ дѣ́ тельнагѡ восхожде́нїѧ, разꙋ́мномꙋ воз̾ ше́ствїю. а҆́ще хо́щеши ᲂу҆́бѡ, дѣѧ́нїемъ и҆ ра́зꙋмомъ и҆ видѣ́нїемъ живꙋ́щи ѡ҆бно ви́сѧ.</p>

<p><red>З</red>но́й дневны́и претерпѣ̀ лише́нїѧ ра́ди патрїа́рхъ, и҆ мра́зъ нощны́и понесѐ, на всѧ́къ де́нь снабдѣ́нїѧ творѧ̀, пасы́и и҆ трꙋжда́ѧсѧ и҆ рабо́таѧ, да двѣ̀ женѣ̀ сочта́етъ.</p>

<p><red>Д</red>вѣ̀ женѣ̀ ᲂу҆́бѡ ми разꙋмѣ́й, дѣѧ́нїе и҆ ра́зꙋмъ в̾ видѣ́нїи. лі́ю ᲂу҆́бѡ дѣѧ́нїе, ꙗ҆́кѡ многоча́днꙋ. рахи́ль же ра́зꙋмъ, ꙗ҆́ко мно готрꙋ́днꙋ. и҆́бо кромѣ̀ трꙋдо́въ, ни дѣѧ́нїе ни видѣ́нїе дꙋшѐ и҆спра́витсѧ.</p>

<p><red>Б</red>дѝ ѽ дꙋшѐ моѧ̀, мꙋ́жествꙋй ꙗ҆́коже дре́вле вели́кїи в̾патрїа́рсѣхъ, да стѧ́жеши дѣѧ́нїе с̾ ра́зꙋмомъ. да бꙋ́деши ᲂу҆́мъ зрѧ̀ бг҃а, и҆ дости́гнеши в̾ незаходѧ́щїи мра́къ в̾ возрѣ́нїи, и҆ бꙋ́деши вели́кїи кꙋпе́цъ.</p>

<p><red>Д</red>ва́надесѧте патрїа́рхъ вели́кїи в̾ патрїа́р сѣхъ роди́въ, та́йнѡ ᲂу҆твердѝ тебѣ̀ лѣ́ст вицꙋ, дѣ́йственагѡ дꙋшѐ моѧ̀ восхожде́ нїѧ. дѣ́ти ꙗ҆́кѡ ѡ҆снова́нїѧ, степе́ни ꙗ҆́кѡ восхожде́нїѧ, премꙋ́дренѡ положи́въ.</p>

<p><red>И҆</red>са́ва воз̾ненави́дѣннаго подража́ла є҆҆сѝ дꙋшѐ, ѿдала̀ є҆сѝ пе́рвыѧ добро́ты пе́рве нечество, и҆ ѻ҆́ч҃а бл҃гослове́нїѧ ѿпадѐ, и҆ два́щи поползе́сѧ ѻ҆каѧ́ннаѧ, дѣѧ́нїемъ и҆ ра́зꙋмомъ. тѣ́мже ны́нѣ пока́йсѧ.</p>

<p><red>Е҆</red>до́мъ и҆са́въ нарече́сѧ кра́йнѧгѡ ра́ди же нонеи́стовства насмѣше́нїе. не воз̾держа́ нїемъ бо прⷭ҇нѡ раз̾жиза́емь, и҆ сластьмѝ ѡ҆сквернѧ́ем̾. є҆до́мъ нарече́сѧ, є҆́же гл҃етсѧ раз̾же́нїе дꙋшѝ любогрѣхо́вны.</p>

<p><red>І҆́</red>ѡва и҆́же на гно́ищи слы́шащи ѽ дꙋшѐ моѧ̀ ѡ҆правди́вшагосѧ, тогѡ̀ мꙋ́жествꙋ непоревнова́ла є҆сѝ. крѣ́пость нестѧжа́ла є҆сѝ, пред̾ложе́нїѧ во всѣ́хъ и҆́хже разꙋмѣ́ ла є҆сѝ и҆́хже вѣ́си и҆ и҆́хже и҆скꙋси́сѧ. но ꙗ҆ви́ласѧ є҆сѝ нетерпѣли́ва.</p>

<p><red>И҆́</red>же пе́рвѣе на престо́лѣ, на́гъ ны́нѣ на гно́ищи гно́енъ. и҆́же мно́гїи в̾ ча́дѣхъ и҆ сла́венъ, без̾ча́денъ и҆ без̾до́мокъ напра́ снѡ. пола́тꙋ бо гно́ище, и҆ би́серїе че́рьвїѧ вмѣнѧ́ше.</p>

<p><red>Ц</red>а́рьскимъ са́номъ и҆ вѣнце́мъ, и҆ багрѧ ни́цею ѡ҆дѣ́ѧнъ, многоимѣ́ненъ чл҃къ и҆ пра́веденъ, бога́тствомъ и҆з̾ѡ҆билꙋ́ѧ и҆ ста́ды, внеза́пꙋ бога́тства ѡ҆бнища́въ, и҆ сла́вы ца́рьскїѧ лише́нъ бы́сть.</p>

<p><red>А҆́</red>ще пра́веденъ бѧ́ше и҆ непоро́ченъ па́че всѣ́хъ, и҆ неꙋбѣжѐ ловле́нїѧ льсти́вагѡ и҆ сѣ́ти, ты́ же грѣхолюби́ва сꙋ́щи ѡ҆каѧ́н наѧ дꙋшѐ, что̀ сотвори́ши, а҆́ще ти невѣ́ дома напа́сть на́йдетъ на и҆скꙋше́нїе.</p>

<p><red>Т</red>ѣ́ло ѡ҆скверни́хъ, дꙋ́хъ ѡ҆калѧ́хъ, ве́сь гно́енъ є҆́смь. но ꙗ҆́кѡ вра́чь хрⷭ҇тѐ, ѻ҆боѧ̀ покаѧ́нїем̾ ми и҆сцѣлѝ, ѡ҆мы́й и҆ ѡ҆чи́сти, покажѝ па́че снѣ́га сп҃се мо́й чи́стѣйша.</p>

<p><red>Т</red>ѣ́ло своѐ и҆ кро́вь, распина́емь ѡ҆ всѣ́хъ да́лъ є҆сѝ сло́ве. тѣ́ло ᲂу҆́бѡ, да мѧ̀ ѡ҆бно ви́ши. кро́вь же, да ѡ҆мы́еши мѧ. дх҃ъ же пре́далъ є҆сѝ, да мѧ̀ приведе́ши хрⷭ҇тѐ роди́ телю своемꙋ̀.</p>

<p><red>С</red>одѣ́ла спасе́нїе посредѣ̀ землѝ ще́дре, да спасе́мсѧ. во́лею на́древѣ распѧ́тсѧ, є҆де́мъ затворе́ныи ѿве́рзесѧ. вы́шнѧѧ и҆ ни́жнѧѧ тва́рь, и҆ ꙗ҆зы́цы всѝ спа́сшесѧ, поклонѧ́ют̾тисѧ.</p>

<p><red>Д</red>а бꙋ́детъ ми кꙋпѣ́ль, кро́вь ꙗ҆́же и҆з̾ ре́бръ твои́хъ в̾кꙋ́пѣ и҆ питїѐ, и҆сте́кшаѧ вода̀ ѡ҆ставле́нїѧ. да ѡ҆бою́дꙋ ѡ҆чи́щꙋсѧ помазꙋ́ѧсѧ. и҆ пїѧ̀ ꙗ҆́кѡ ма́сть питїѐ сло́ве, живото́чнаѧ твоѧ̀ чюдеса̀.</p>

<p><red>Ч</red>а́шꙋ цр҃кви стѧжа̀, ре́бра твоѧ̀ живоно́ снаѧ, и҆з̾ ни́хже сꙋгꙋ́бѡ на́мъ и҆сточѝ, ка́пли ѡ҆ставле́нїѧ и҆ ра́зꙋма, во ѻ҆́бразъ дре́вле, но́вагѡ и҆ ве́тхагѡ завѣ́та сп҃се на́шъ.</p>

<p><red>Н</red>а́гъ є҆́смь черто́га, на́гъ є҆́смь бра́ка в̾кꙋ́пѣ и҆ ве́чери. свѣща̀ ᲂу҆гасѐ, ꙗ҆́кѡ без̾ ма́сла. черто́гъ затвори́сѧ, мнѣ̀ спѧ́щꙋ. ве́черѧ и҆з̾ꙗ҆де́на бы́сть, а҆́зъ же по́рꙋцѣ и҆ по́нозѣ свѧ́занъ, во́нъ и҆зри́нꙋхсѧ.</p>

<p><red>В</red>ре́мѧ живота̀ моегѡ̀ ма́ло, и҆ и҆спо́лнено болѣ́зней и҆ лꙋка́вьства, но в̾ покаѧ́нїе мѧ прїимѝ, и҆ в̾ ра́зꙋмъ призовѝ. да не бꙋ́дꙋ ѡ҆брѧ́ща и҆ снѣ́дь чюжде́мꙋ, са́мъ мѧ сп҃се ᲂу҆ще́дри.</p>

<p><red>В</red>ысокоглаго́ливъ ᲂу҆мо́мъ є҆́смь, де́рзъ же и҆ срⷣцемъ, вотще́ же и҆ сꙋ́е, да не с̾ фари се́ѡмъ ѡ҆сꙋже́нъ бꙋ́дꙋ. па́че же мытаре́во смире́нїе пода́ждь ми є҆ди́не ще́дре, пра́ве дныи сꙋдїѐ, и҆ с̾си́мъ мѧ причтѝ.</p>

<p><red>С</red>огрѣши́х̾ похꙋ́ливъ сосꙋ́дъ пло́ти моеѧ̀, вѣ́мъ ще́дре. но в̾ покаѧ́нїе мѧ прїимѝ, и҆ в̾ ра́зꙋм̾ призовѝ, да небꙋ́дꙋ стѧжа́нїе ни снѣ́дь чюжде́мꙋ. сп҃се са́мъ мѧ ᲂу҆ще́дри.</p>

<p><red>С</red>а́мое ка́пище бы́хъ страсте́мъ, дш҃ꙋ мою̀ вредѧ̀ ще́дре. но в̾ покаѧ́нїе мѧ прїимѝ, и҆ в̾ ра́зꙋмъ призовѝ, да не бꙋ́дꙋ ѡ҆брѧ́ща и҆ бра́шно чюжде́мꙋ, сп҃се са́мъ мѧ ᲂу҆ще́дри.</p>

<p><red>Н</red>епослꙋ́шахъ гла́са твоегѡ̀, преслꙋ́шахъ писа́нїе твоѐ законода́вче. но в̾ покаѧ́нїе мѧ прїимѝ, и҆ в̾ ра́зꙋмъ призовѝ, да не бꙋ́дꙋ ѡ҆брѧ́ща и҆ снѣ́дь чюжде́мꙋ. сп҃се са́мъ мѧ ᲂу҆ще́дри.</p>

<p><red>ма́рїи: П</red>рпⷣбнаѧ мт҃и ма́рїѧ, молѝ бг҃а ѡ҆ на́съ.</p>

<p><red>Б</red>еспло́тныхъ житїѐ въ тѣлесѝ проходѧ́ щи, бл҃года́ть прпⷣбнаѧ к̾ бг҃ꙋ ве́лїю прїѧ́ла є҆сѝ, вѣ́рнѡ чтꙋ́щихъ тѧ застꙋпа́еши. тѣ́мже мо́лимъ тѧ, ѿ всѧ́кихъ напа́стей на́съ твои́ми мл҃твами и҆зба́ви.</p>

<p><red>ма́рїи: П</red>рпⷣбнаѧ мт҃и ма́рїѧ, молѝ бг҃а ѡ҆ на́съ.</p>

<p><red>В</red>ъ вели́кихъ без̾мѣ́стныхъ глꙋбинꙋ̀ низ̾ ве́дшисѧ, не ѡ҆держи́ма бы́сть, но потечѐ по́мысломъ лꙋ́чьшимъ, къ соверше́ннѣй ꙗ҆́вѣ добродѣ́тели сла́внаѧ, а҆́гг҃лъ є҆сте ство̀ ма́рїе ᲂу҆диви́вши.</p>

<p><red>сла́ва. Н</red>ераздѣ́льно сꙋщество́мъ, несли́т но ли́цы бг҃осло́влю тѧ, трⷪ҇ческое є҆ди́но бжⷭ҇тво̀, ꙗ҆́кѡ є҆ди́но црⷭ҇твено и҆ сопрⷭ҇то́ль но. вопїю́ ти пѣ́снь вели́кꙋю, и҆́же въ вы́шнихъ трегꙋ́бо пѣсносло́вимꙋю.</p>

<p><red>и҆ ны́нѣ, боⷢ҇. И҆</red> ражда́еши и҆ дв҃ьствꙋеши, и҆ пребыва́еши ѡ҆бои́мъ є҆стество́мъ дв҃а. ро ди́выисѧ ѡ҆бновлѧ́етъ зако́ны є҆стества̀. ᲂу҆тро́ба же ражда́етъ неражда́ющи. бг҃ъ и҆дѣ́же хо́щетъ, побѣжа́ютсѧ є҆стества̀ чи́нове, твори́тъ бо є҆ли́ка хо́щетъ.</p>

<p><red>катава́сїѧ: О</red>у҆слы́шавъ же пррⷪ҇къ прихо́дъ тво́й гдⷭ҇и, и҆ ᲂу҆боѧ́хсѧ, ꙗ҆́кѡ хо́щеши ѿ дв҃ы роди́тисѧ, и҆ чл҃кѡмъ ꙗ҆ви́тисѧ, и҆ гл҃аше, ᲂу҆слы́шахъ слꙋ́х̾ тво́й и҆ ᲂу҆боѧ́хсѧ, сла́ва си́лѣ твое́й.</p>

<p><red>пѣ́снь, є҃. і҆рмо́съ. И҆</red>з̾ нощѝ ᲂу҆́треннююща чл҃колю́бче просвѣтѝ молю́сѧ, и҆ наста́ви мѧ на повелѣ́нїѧ твоѧ̀, и҆ наꙋчи́ мѧ сп҃се, твори́ти во́лю твою̀.</p>

<p><red>В</red>ъ нощѝ житїѐ моѐ преи҆до́хъ прⷭ҇нѡ, тма́ бо бы́сть и҆ глꙋбока́ ми мгла̀, но́щь грѣ ха̀. но ꙗ҆́кѡ дне́ви сн҃а сп҃се покажи́ мѧ.</p>

<p><red>Р</red>ꙋви́мꙋ подо́бѧсѧ ѻ҆каѧ́нныи а҆́зъ, со дѣ́ѧхъ без̾зако́ненъ и҆ законопрестꙋ́пенъ совѣ́тъ на́ бг҃а вы́шнѧгѡ, ѡ҆скверни́въ ло́же моѐ, ꙗ҆́коже ѻ҆́ч҃ее ѻ҆́нъ.</p>

<p><red>И҆</red>сповѣ́даюсѧ тебѣ̀ хрⷭ҇тѐ цр҃ю, согрѣши́хъ согрѣши́хъ, ꙗ҆́коже дре́вле і҆ѡ́сифа бра́тїѧ прода́вше, чи́стагѡ плода̀ и҆ цѣломꙋ́дре нагѡ.</p>

<p><red>Ѿ</red> сро́дникъ пра́веднаѧ дш҃ѧ, свѧ́занъ прода́стъсѧ в̾ рабо́тꙋ сла́дкїи, во ѻ҆́бразъ гдⷭ҇нь. ты́ же сама̀ дꙋшѐ прода́сѧ, ѕлы́ми свои́ми.</p>

<p><red>І҆</red>ѡ́сифа пра́веднаго и҆ целомꙋ́дренаго ᲂу҆ма̀,  подража́й ѻ҆каѧ́ннаѧ и҆ непотре́бнаѧ дꙋшѐ. и҆ нелюбодѣ́йствꙋй в̾ без̾зако́нныхъ стремле́нїихъ, прⷭ҇нѡ без̾зако́ннꙋющи.</p>

<p><red>А҆́</red>ще и҆ в̾ро́въ в̾ве́рженъ бы́сть и҆ногда̀ і҆ѡ́сифъ, влⷣко гдⷭ҇и, но во ѻ҆́бразъ погребе́нїѧ и҆ воста́нїѧ твоегѡ̀. а҆́зъ же что̀ тебѣ̀ когда̀ таково̀ принесꙋ̀.</p>

<p><red>М</red>ѡѷсе́овъ слы́шала є҆сѝ дꙋшѐ ковче́гъ во да́ми и҆ волна́ми носи́мъ рѣчны́ми, ꙗ҆́кѡ в̾ черто́зѣ дре́вле, бѣжа́вша гоне́нїѧ го́рь ка, совѣ́та фараѡни́тскагѡ.</p>

<p><red>А҆́</red>ще ба́бы слы́шала є҆сѝ и҆ногда̀ ᲂу҆бива́ю щыѧ младе́нцы мꙋ́жескїи по́лъ дꙋшѐ, цѣломꙋ́дрїѧ дѣ́ло. ты́ же ꙗ҆́кѡ вели́кїи мѡѷсе́й, вне́мли премꙋ́дрость.</p>

<p><red>Ꙗ҆́</red>кѡ мѡѷсе́й вели́кїи є҆гѵ́птѧнина, ᲂу҆ма̀ ᲂу҆ѧзви́вши ѡ҆каѧ́ннаѧ, ᲂу҆би́ла є҆сѝ дꙋшѐ. и҆ ка́кѡ ѻ҆бита́еши, гл҃и, в̾ пꙋсты́ни без̾ стра́стїѧ покаѧ́нїемъ.</p>

<p><red>В</red>ъ пꙋсты́ню всели́сѧ вели́кїи мѡѷсе́й, грѧдѝ ᲂу҆́бѡ поревнꙋ́й тогѡ̀ житїю̀. да и҆ є҆́же в̾ кꙋпинѣ̀ бг҃оꙗ҆вле́нїѧ, ви́дѣти дꙋшѐ сподо́бишисѧ.</p>

<p><red>М</red>ѡѷсе́овъ же́злъ воѡ҆бража́й дꙋшѐ ᲂу҆да рѧ́ющь в̾ мо́ре, и҆ ѡ҆гꙋстѣва́ющь глꙋбинꙋ̀, ѻ҆́бразомъ крⷭ҇та̀ бжⷭ҇твенагѡ, ꙗ҆́кѡ да воз мо́жеши и҆ ты̀ вели́каѧ сотвори́ти.</p>

<p><red>А҆</red>аро́нъ приноша́ше ѻ҆ве́нъ бг҃ꙋ непоро́ ченъ, неле́стенъ. но ѡ҆фні́й и҆ финее́съ ꙗ҆́коже ты̀ дꙋшѐ приноша́хꙋ чю́жде бг҃ꙋ, ѡ҆скверне́но житїѐ.</p>

<p><red>Ꙗ҆́</red>коже тѧ́жекъ нра́вомъ а҆н̾ні́й и҆ а҆м̾врі́й, фараѡ́нꙋ го́рькомꙋ бы́хъ влⷣко дш҃е́ю и҆ тѣ́ломъ и҆ погрꙋже́нъ ᲂу҆мо́мъ, но помози́ ми.</p>

<p><red>К</red>а́ломъ смѣси́хсѧ ѻ҆каѧ́нныи ᲂу҆мо́мъ. ѡ҆мы́й мѧ влⷣко ба́нею мои́хъ сле́зъ молю́тѧ, пло́ти моеѧ̀ ѻ҆де́ждꙋ ᲂу҆бѣли́въ ꙗ҆́кѡ снѣ́гъ.</p>

<p><red>А҆́</red>ще и҆спыта́ю сѝ дѣ́ла хрⷭ҇тѐ, всѧ́кого чл҃ка преше́дша себѐ зрѧ̀ грѣхмѝ, ꙗ҆́кѡ в̾ ра́зꙋ мѣ ᲂу҆ма̀ согрѣши́хъ, а҆ не в̾ невѣ́денїи.</p>

<p><red>П</red>ощадѝ пощадѝ гдⷭ҇и созда́нїе своѐ, согрѣ ши́хъ ѡ҆сла́би ми. ꙗ҆́кѡ є҆стество́мъ чи́стъ са́мъ є҆сѝ є҆ди́нъ, и҆ и҆́нъ па́че тебѐ никто́ же є҆́сть, кромѣ̀ скве́рны.</p>

<p><red>М</red>енѐ ра́ди бг҃ъ сы́и, ᲂу҆подо́билсѧ є҆сѝ мнѣ̀. показа́лъ є҆сѝ чюдеса̀, и҆сцѣли́въ прокаже́ ныѧ, и҆ раз̾сла́бленагѡ стѧ́гнꙋвъ. крово точи́вѣй то́къ ᲂу҆ста́вилъ є҆сѝ сп҃се, при коснове́нїемъ ри́зы.</p>

<p><red>Н</red>и́зꙋ снича́щꙋю подража́ющи дꙋшѐ, при стꙋпѝ и҆ припадѝ пред̾нога́ма і҆с҃овыма, да тѧ̀ и҆спра́витъ, и҆ хо́диши пра́вѡ в̾ пꙋтѝ гдⷭ҇ни.</p>

<p><red>А҆́</red>ще и҆ кла́дѧзь є҆сѝ влⷣко глꙋбо́къ, и҆сто чи́ми во́ды и҆з̾ пречи́стыхъ си жи́лъ, да ꙗ҆́кѡ самарѧны́нѧ, не к̾ томꙋ̀ в̾жа́ждꙋсѧ, жи́зни бо стрꙋѝ и҆сточа́еши.</p>

<p><red>С</red>илѡа́мъ да бꙋ́дꙋтъ ми сле́зы влⷣко гдⷭ҇и, да ᲂу҆мы́ю си и҆ а҆́зъ зѣ́ницы се́рдца, и҆ ви́ждꙋ тѧ разꙋ́мнѡ свѣ́те превѣ́чныи.</p>

<p><red>ма́рїи: П</red>рпⷣбнаѧ мт҃и ма́рїѧ, молѝ бг҃а ѡ҆ на́съ.</p>

<p><red>И҆</red>зрѧ́дным̾ жела́нїем̾ пребога́таѧ, дре́вꙋ воз̾желѣ́вши поклони́тисѧ живо́тномꙋ, сподо́биласѧ є҆сѝ жела́нїю. сподо́би ᲂу҆́бѡ и҆ менѐ, ᲂу҆лꙋчи́ти вы́шнїѧ сла́вы.</p>

<p><red>ма́рїи: П</red>рпⷣбнаѧ мт҃и ма́рїѧ, молѝ бг҃а ѡ҆ на́съ.</p>

<p><red>С</red>трꙋѝ і҆ѡрда́нскїѧ преше́дши, ѡ҆брѣ́те поко́й, болѣ́зненыѧ пло́ти сласте́й и҆збѣ жа́вши. є҆ѧ́же и҆ на́съ и҆змѝ, твои́ми моли́твами прпⷣбнаѧ.</p>

<p><red>сла́ва. Т</red>ѧ̀ трⷪ҇це сла́вим̾ є҆ди́наго бг҃а. ст҃ъ, ст҃ъ, ст҃ъ є҆сѝ ѻ҆́ч҃е и҆ сн҃е и҆ дꙋ́ше, про́сто сꙋщество̀, є҆ди́нице прⷭ҇нѡ покланѧ́емаѧ.</p>

<p><red>и҆ ны́нѣ, боⷢ҇. И҆</red>з̾ тебѐ ѡ҆блече́сѧ в̾ моѐ сми ре́нїе, нетлѣ́ннаѧ без̾мꙋ́жнаѧ мт҃и дв҃о, бг҃ъ созда́выи вѣ́ки, и҆ соє҆ди́нивъ себѣ̀ чл҃ческое є҆стество̀.</p>

<p><red>катава́сїѧ: И҆</red>з̾ нощѝ ᲂу҆́треннююща чл҃ко лю́бче просвѣтѝ молю́сѧ, и҆ наста́ви мѧ на повелѣ́нїѧ твоѧ̀, и҆ наꙋчи́ мѧ сп҃се, тво ри́ти во́лю твою̀.</p>

<p><red>пѣ́снь, ѕ҃. і҆рмоⷭ҇. В</red>озопи́хъ всѣ́мъ срⷣцемъ мои́мъ, к̾ ще́дромꙋ бг҃ꙋ, и҆ ᲂу҆слы́ша мѧ ѿ а҆́да преи҆спо́днѧгѡ, и҆ воз̾ведѐ ѿ тлѝ живо́тъ мо́й.</p>

<p><red>С</red>ле́зы сп҃се ѻ҆́чїю мое́ю, и҆ є҆́же и҆з̾ глꙋби ны̀ воз̾дыха́нїѧ, чи́стѣ приношꙋ̀, вопїю́ щꙋ срⷣцꙋ, бж҃е согрѣши́хъ ти, ѡ҆чи́сти мѧ.</p>

<p><red>В</red>о́лны сп҃се согрѣше́нїи мои́хъ, ꙗ҆́кѡ въ чермнѣ́мъ мо́ри воз̾враща́ющесѧ, покры ва́ютъ мѧ внеза́пꙋ, ꙗ҆́коже є҆гѵ́птѧны и҆ногда̀ и҆ триста́ты.</p>

<p><red>Ꙗ҆́</red>кѡ ю҆́ница дш҃ѐ раз̾свирѣ́пѣвши, ᲂу҆подо́ биласѧ є҆сѝ є҆фре́мꙋ. ꙗ҆́кѡ се́рна ѿ тенета̀, и҆зрѣши́сѧ ѿ житїѧ̀, воз̾вы́сившисѧ дѣѧ́ нїемъ, и҆ ᲂу҆мо́мъ и҆ видѣ́нїемъ.</p>

<p><red>О</red>у҆клони́ласѧ є҆сѝ ѽ дꙋшѐ ѿ́ гдⷭ҇а твоегѡ̀, ꙗ҆́коже дафа́нъ и҆ а҆вирѡ́нъ. но пощадѝ зовы́и и҆з̾ а҆́да преи҆спо́днѧгѡ, да тебѐ про́ пасть земна́ѧ непокры́етъ.</p>

<p><red>Р</red>ꙋка̀ на́съ мѡѷсе́ова да ᲂу҆вѣ́ритъ дꙋшѐ, ка́кѡ мо́жетъ бг҃ъ прокаже́ное житїѐ ᲂу҆бѣли́ти и҆ ѡ҆чи́стити. и҆ не ѿча́йсѧ сама̀, а҆́ще и҆ прокаже́на є҆сѝ.</p>

<p><red>Н</red>еразꙋ́мнѡ дꙋшѐ прои҆зволе́нїе стѧжа́ла є҆сѝ, ꙗ҆́коже дре́вле і҆и҃ль. бжⷭ҇твеныѧ бо ма́нны пред̾почла̀ є҆сѝ без̾слове́снѣ, любо сла́стное страсте́мъ ласкосе́рдьство.</p>

<p><red>С</red>вина́ѧ мѧса̀ и҆ котлы̀, є҆гѵ́петское бра́ шно, па́че нбⷭ҇нагѡ прои҆зво́лила є҆сѝ дꙋшѐ моѧ̀, ꙗ҆́коже дре́вле неразꙋ́мнїи лю́дїе в̾ пꙋсты́ни.</p>

<p><red>К</red>ладенцы̀ дꙋшѐ пред̾почла̀ є҆сѝ ханане́й скихъ мы́слей, па́че жи́лы ка́мене, и҆з̾ него́же премꙋ́дрости рѣка̀, пролива́етъ то́ки бг҃осло́вїѧ.</p>

<p><red>Ꙗ҆́</red>кѡ ᲂу҆да́ри мѡѷсе́й ра́бъ тво́й жезло́мъ ка́мень, ѡ҆бра́знѡ животвори́ваѧ ре́бра твоѧ̀ проѡ҆бразова́ше. и҆з̾ ни́хже всѝ пи тїѐ жи́зни сп҃се почерпа́емъ.</p>

<p><red>И҆</red>спыта́й дꙋшѐ и҆ сматрѧ́й, ꙗ҆́коже і҆с҃ъ на́в винъ, ѡ҆бѣтова́нїѧ землѝ какова̀ є҆́сть, и҆ всели́сѧ в̾не́й бл҃гозако́нїемъ.</p>

<p><red>В</red>оста́ни и҆ побѣдѝ ꙗ҆́кѡ і҆с҃ъ а҆мали́ка, плотскі́ѧ стра́сти, и҆ гаваѡни́ты ле́стныѧ по́мыслы, прⷭ҇нѡ побѣжда́ющи.</p>

<p><red>П</red>реидѝ вре́менное текꙋ́щее є҆стество̀, ꙗ҆́ко же дре́вле ковче́гъ. и҆ землѝ ѻ҆́ноѧ бꙋ́ди во ѡ҆держа́нїи ѻ҆бѣтова́нїѧ дꙋшѐ, бг҃ъ пове лѣва́етъ.</p>

<p><red>Ꙗ҆́</red>коже спа́слъ є҆сѝ петра̀ вопїю́ща, спаси́ мѧ пред̾вари́въ сп҃се ѿ ѕвѣре́й, и҆ и҆зба́ви просте́ръ свою̀ рꙋ́кꙋ, и҆ воз̾ведѝ и҆з̾ глꙋби ны̀ грѣхо́вныѧ.</p>

<p><red>П</red>риста́нище тѧ вѣ́мъ ᲂу҆ти́шнѡ, влⷣко хрⷭ҇тѐ. но ѿ незаходи́мыхъ глꙋби́нъ грѣха̀ ѿча́ѧнна мѧ пред̾вари́въ и҆зба́ви.</p>

<p><red>А҆́</red>зъ є҆́смь сп҃се, и҆́же погꙋби́лъ є҆́смь црⷭ҇кꙋю дра́хмꙋ. но вже́гъ свѣти́льникъ прⷣтчи твоегѡ̀ сло́ве, взыщѝ и҆ ѡ҆брѧ́щи сво́й ѻ҆́бразъ.</p>

<p><red>В</red>озмѝ своѐ да не ᲂу҆слы́ши гдⷭ҇и, ѿсыла́емь ѿтебѐ, ни є҆́же и҆дѝ во ѻ҆́гнь проклѧ́тыи, но бл҃га́гѡ гла́са пра́ведныхъ.</p>

<p><red>ма́рїи: П</red>рпⷣбнаѧ мт҃и ма́рїѧ, молѝ бг҃а ѡ҆ на́съ.</p>

<p><red>Д</red>а страсте́мъ пла́мень ᲂу҆гаси́ши, слеза́мъ и҆сточа́еши ка́пли прⷭ҇нѡ ма́рїе дш҃е́ю распа ла́ема. и҆́мже дарова́нїе пода́ждь и҆ мнѣ̀ твоемꙋ̀ рабꙋ̀.</p>

<p><red>ма́рїи: П</red>рпⷣбнаѧ мт҃и ма́рїѧ, молѝ бг҃а ѡ҆ на́съ.</p>

<p><red>Б</red>ез̾стра́стїе нбⷭ҇ное стѧжа̀, кра́йнимъ и҆́же на землѝ житїе́мъ мт҃и. тѣ́мже тебѐ пою́щымъ, ѿ страстны́хъ и҆зба́витисѧ прило́гъ моли́сѧ.</p>

<p><red>сла́ва. Т</red>рⷪ҇ца є҆́смь проста̀ и҆ нераздѣ́льна, раздѣ́льна ли́цы, и҆ є҆ди́ница є҆́смь є҆сте ство́мъ соє҆дине́на, ѻ҆ц҃ъ речѐ и҆ сн҃ъ, и҆ бжⷭ҇твеныи дх҃ъ.</p>

<p><red>и҆ нн҃ѣ, боⷢ҇. О</red>у҆тро́ба твоѧ̀ бг҃а на́мъ родѝ, воѡ҆браже́на по на́съ. є҆го́же ꙗ҆́кѡ зижди́ телѧ всѣ́хъ, молѝ бцⷣе, да моли́твами твои́ми ѡ҆правди́мсѧ.</p>

<p><red>катава́сїѧ: В</red>озопи́хъ всѣ́мъ се́рдцемъ мои́мъ, к̾ ще́дромꙋ бг҃ꙋ, и҆ ᲂу҆слы́ша мѧ ѿ а҆́да преи҆спо́днѧгѡ, и҆ воз̾ведѐ ѿ тлѝ живо́тъ мо́й.</p>

<p><red>Г</red>дⷭ҇и поми́лꙋй, <red>гⷤ. сла́ва, и҆ ны́нѣ.</red></p>

<p><red>конда́къ. Д</red>ꙋшѐ моѧ̀ дꙋшѐ моѧ̀, воста́ни что̀ спи́ши, коне́цъ приближа́етсѧ, и҆ хо́щеши мо́лвити; воспрѧнѝ ᲂу҆́бѡ, да пощади́тъ тѧ хрⷭ҇то́съ бг҃ъ, и҆́же вездѣ̀ сы́и, и҆ всѧ̀ и҆сполнѧ́ѧи.</p>

<p><red>и҆́коⷭ҇. Х</red>рⷭ҇то́во врачев̾ство̀ ви́дѧще ѿве́рсто, и҆ ѿ сегѡ̀ а҆да́мꙋ и҆сточа́ющꙋ здра́вїе. пострада̀ и҆ ᲂу҆ѧзви́сѧ дїѧ́волъ, и҆ ꙗ҆́кѡ бѣды̀ прїе́млѧ рыда́ше. и҆ свои́мъ дрꙋго́мъ возопѝ, что̀ сотворю̀ сн҃ꙋ мр҃і́инꙋ, ᲂу҆би ва́етъ мѧ виѳлеє́млѧнинъ, и҆́же вездѣ̀ сы́и, и҆ всѧ̀ и҆сполнѧ́ѧи.</p>

<p><red>та́же, бл҃же́нны. гла́съ, ѕ҃. и҆</red> си́хъ пое́мъ с̾ покло́ны стихо́въ, ѕ҃і. <red>Во црⷭ҇твїи сѝ є҆гда̀ прїи́деши, помѧнѝ на́съ гдⷭ҇и. Р</red>азбо́йника ра́еви хрⷭ҇тѐ жи́телѧ показа́лъ є҆сѝ, на крⷭ҇тѐ тебѣ̀ возопи́вша, помѧни́ мѧ сп҃се. тогѡ̀ покаѧ́нїю сподо́би и҆ менѐ недосто́йнагѡ.</p>

<p><red>бл҃же́ни ни́щїи дх҃омъ, ꙗ҆́кѡ тѣ́хъ є҆́сть црⷭ҇тво нбⷭ҇ное. М</red>ано́ѧ слы́шала є҆сѝ дре́вле дꙋшѐ моѧ̀, бг҃ꙋ в̾ ꙗ҆вле́нїи бы́вша. и҆ и҆́же и҆з̾ непло́дове, тогда̀ прїе́мша пло́дъ ѡ҆бѣ това́нїѧ, тогѡ̀ бл҃гоче́стїю поревнꙋ́й.</p>

<p><red>бл҃же́ни пла́чꙋщїи, ꙗ҆́кѡ ті́и ᲂу҆тѣ́шатсѧ. С</red>ам̾ѱо́новѣ поревнова́вши лѣ́ности, гла вꙋ̀ ѡ҆стри́глъ є҆сѝ дѣ́лъ свои́хъ дꙋшѐ, преда́вши и҆ноплеме́нникѡмъ, цѣломꙋ́дре нꙋю жи́знь и҆ бл҃же́ннꙋю.</p>

<p><red>бл҃же́ни кро́тцыи, ꙗ҆́кѡ ті́и наслѣ́дѧтъ зе́млю. И҆́</red>же дре́вле че́люстїю ѻ҆́слею побѣ ди́въ и҆ноплеме́нники, ны́нѣ плѣне́нїе страстно́мꙋ ласкосе́рдьствꙋ ѡ҆брѣ́тесѧ. но и҆збѣ́гни дꙋшѐ моѧ̀, такова́гѡ подо́бїѧ и҆ сла́бости.</p>

<p><red>бл҃же́ни а҆́лчꙋщїи и҆ жа́ждꙋщїи пра́вды, ꙗ҆́кѡ ті́и насы́тѧтсѧ. В</red>ара́къ, и҆ є҆в̾фа́й воево́ды и҆ сꙋдїѝ і҆и҃левы пред̾почте́ни бы́ ша, с̾тѣ́ми и҆ дево́ра мꙋжеꙋ́мнаѧ. тѣ́хъ доблестьмѝ дш҃ѐ, в̾мꙋжи́вшисѧ ᲂу҆крепи́сѧ.</p>

<p><red>бл҃же́ни млⷭ҇тивїи, ꙗ҆́кѡ ті́и поми́ловани бꙋ́дꙋтъ.</red> </p>

<p>аи́ль хра́брꙋю разꙋмѣ́ла є҆сѝ дш҃ѐ моѧ̀. сиса́ра дре́вле пробо́дшꙋю, и҆ спасе́нїе содѣ́лавшꙋ дре́вомъ ѻ҆́стрымъ слы́шавши. и҆́мже тебѣ̀ крⷭ҇тъ воѡ҆бразꙋ́етсѧ.</p>

<p><red>бл҃же́ни чи́стїи срⷣцемъ, ꙗ҆́кѡ ті́и бг҃а ᲂу҆́зрѧтъ. П</red>ожрѝ дꙋшѐ же́ртвꙋ хвалы̀. дѣѧ́нїе ꙗ҆́кѡ дще́рь принесѝ, ѿ є҆в̾фа́евы чистѣ́йшꙋ. и҆ заколѝ ꙗ҆́кѡ же́ртвꙋ, стрⷭ҇ти плотьскі́ѧ, гдⷭ҇ви своемꙋ̀.</p>

<p><red>бл҃же́ни миротво́рцы, ꙗ҆́ко ті́и сн҃ове бж҃їи нарекꙋ́тсѧ. Г</red>едео́ново рꙋно̀ помышлѧ́й дꙋшѐ моѧ̀, с̾ нб҃сѐ ро́сꙋ под̾и҆мѝ. преклони́ сѧ и҆ пі́й ꙗ҆́коже пе́съ во́дꙋ, и҆́же ѿ зако́на текꙋ́щꙋю, и҆з̾гнете́нїемъ пи́сменнымъ.</p>

<p><red>бл҃же́ни и҆з̾гна́ни пра́вды ра́ди, ꙗ҆́кѡ тѣ́хъ є҆́сть црⷭ҇тво нбⷭ҇ное. И҆</red>лі́и сщ҃е́нника ѡ҆сꙋж де́нїе, дш҃ѐ моѧ̀ воспрїѧ́ла є҆сѝ. лише́нїемъ ᲂу҆ма̀ прїѡбрѣ́тши стра́сти в̾ себѣ̀, ꙗ҆́кѡ ѻ҆́нъ ча́да, дѣ́лати без̾зако́нїе.</p>

<p><red>бл҃же́ни є҆стѐ є҆гда̀ поно́сѧтъ ва́мъ и҆ и҆з женꙋ́тъ вы̀, и҆ рекꙋ́тъ всѧ́къ ѕѡ́лъ гл҃ъ, навы̀ лжꙋ́ще менѐ ра́ди. В</red>сꙋдїѧ́х̾ лев̾ви́тъ ѡ҆б̾лѣни́всѧ, свою̀ женꙋ̀ дванадесѧ́тимъ колѣ́номъ раздѣлѝ, да скве́рнꙋ ѡ҆бличи́т̾, ꙗ҆́же ѿ венїѧми́на без̾зако́ннꙋю.</p>

<p><red>ра́дꙋйтесѧ и҆ весели́тесѧ, ꙗ҆́кѡ мзда̀ ва́ша мно́га на́ нб҃сѣхъ. Ц</red>ѣломꙋ́дренаѧ а҆́нна молѧ́щисѧ, ᲂу҆стнѣ̀ то́кмѡ движа́ше на мл҃твꙋ, гла́съ же є҆ѧ̀ неслы́шашесѧ. ѡ҆ба́че а҆́ще и҆ непло́дна сꙋ́щи, сн҃а ражда́етъ мл҃твы досто́йна.</p>

<p><red>помѧнѝ на́съ гдⷭ҇и, є҆гда̀ прїи́деши во црⷭ҇твїи сѝ. В</red>ъ сꙋдїѧ́хъ сꙋжда́ше а҆́ннино порожде́нїе, вели́кїи самꙋ́илъ, є҆го́же воспита̀ а҆рмафе́мъ, въ домꙋ̀ гдⷭ҇ни. томꙋ̀ ᲂу҆подо́бисѧ дш҃ѐ моѧ̀, сꙋдѝ пре́жде и҆нѣ́хъ дѣ́ла своѧ̀.</p>

<p><red>помѧнѝ на́съ влⷣко, є҆гда̀ прїи́деши во црⷭ҇твїи сѝ. Д</red>в҃дъ на црⷭ҇тво и҆́з̾бранъ, црⷭ҇кимъ пома́засѧ ро́гомъ, бжⷭ҇твенагѡ ми́ра. ты̀ ᲂу҆́бѡ дꙋшѐ моѧ̀, а҆́ще хо́щеши вы́шнѧгѡ црⷭ҇твїѧ, ми́ромъ пома́жисѧ слеза́ми.</p>

<p><red>помѧнѝ на́съ ст҃ы́и, є҆гда̀ прїи́деши во црⷭ҇твїи сѝ. П</red>оми́лꙋй созда́нїе своѐ млⷭ҇тиве, ᲂу҆ще́дри рꙋ́кꙋ твое́ю творе́нїе, и҆ пощадѝ всѣ́хъ согрѣши́вшихъ. и҆ менѐ па́че всѣ́хъ, твои́хъ ѿпа́дша повелѣ́нїи.</p>

<p><red>сла́ва.  Б</red>ез̾нача́льномꙋ  и҆  нерожде́номꙋ ѻ҆ц҃ꙋ покланѧ́юсѧ, сла́влю же и҆ сн҃а рож де́ннагѡ ѿ негѡ̀. пою́ же и҆ спросїѧ́ннагѡ ѿ ѻ҆ц҃а, и҆ сн҃омъ ꙗ҆вле́ннагѡ д́х҃а ст҃а́гѡ.</p>

<p><red>и҆ ны́нѣ. И҆́</red>же па́че є҆стества̀ ржⷭ҇твꙋ̀ и҆з̾ тебѐ сн҃а твоегѡ̀ поклонѧ́емсѧ. и҆ по є҆сте ствꙋ̀ сла́вѧще бы́вша тогѡ̀ младе́нца не во двою̀ лицꙋ̀ раздѣлѧ́юще є҆гѡ̀ бцⷣе, но во є҆ди́номъ лицѣ̀, сꙋгꙋ́бама же и҆сповѣ́дꙋем̾ є҆стество́ма.</p>

<p><red>пѣ́снь, з҃. і҆рмо́съ. С</red>огрѣши́хомъ и҆ без̾за ко́нновахомъ, и҆ не ѡ҆правди́хомсѧ пред̾ тобо́ю, ни соблюдо́хомъ ни сотвори́хомъ, ꙗ҆́коже заповѣ́да на́мъ, но непреда́ждь на́съ до конца̀, ѻ҆те́ческїи бж҃е.</p>

<p><red>С</red>огрѣши́хъ прегрѣши́хъ и҆ ѿверго́хъ за́повѣди твоѧ̀, ꙗ҆́кѡ в̾ без̾зако́нїихъ произведо́хсѧ, и҆ приложи́хъ ꙗ҆́звамъ стрꙋ́ пы. но са́мъ мѧ поми́лꙋй, ꙗ҆́коже пое́тъ дв҃дъ по млⷭ҇ти твое́й.</p>

<p><red>С</red>окрове́ннаѧ срⷣца моегѡ̀, и҆сповѣ́дахъ тебѣ̀ сꙋдїѐ мо́й. ви́ждь смире́нїе моѐ, ви́ждь и҆ ско́рбь мою̀, вонмѝ сꙋдꙋ̀ моемꙋ̀ ны́нѣ, и҆ са́мъ мѧ поми́лꙋй, ѻ҆те́ческїи бж҃е.</p>

<p><red>С</red>аꙋ́лъ и҆ногда̀, ꙗ҆́коже погꙋбѝ ѻ҆ц҃а своего̀ дꙋшѐ ѻ҆слѧ́та, не нача́емо црⷭ҇тво ѡ҆брѣ́те, къ просла́вленїю. но блюдѝ да не погрѣ ши́ши сама̀, ско́тьскїѧ по́хоти твоѧ̀ пред̾ почита́ющи, па́че црⷭ҇твїѧ хрⷭ҇то́ва.</p>

<p><red>Д</red>в҃дъ и҆ногда̀ бг҃оѻ҆ц҃ъ, а҆́ще и҆ согрѣшѝ сꙋгꙋ́бо дꙋшѐ моѧ̀, стрѣло́ю ᲂу҆́бѡ ᲂу҆стрѣ ле́нъ любодѣѧ́нїѧ, копїе́мъ же плѣне́нъ бы́сть ᲂу҆бі́йства томле́нїемъ. но сама̀ ты̀ тѧж̾ча́йшими дѣ́лы недꙋ́гꙋеши, самохо́т ными стремле́ньми.</p>

<p><red>С</red>овокꙋпѝ ᲂу҆́бѡ дв҃дъ и҆ногда̀ къ без̾зако́ нїю без̾зако́нїе. ᲂу҆бі́йствомъ бо любодѣ́й ство смѣси́въ, покаѧ́нїе сꙋгꙋ́бо показа́въ а҆́бїе. но ты̀ лꙋка́внѣйша содѣ́лала є҆сѝ дꙋшѐ, не пока́ѧвшисѧ бг҃ꙋ.</p>

<p><red>Д</red>в҃дъ и҆ногда̀ воѡ҆бразѝ, списа́въ ꙗ҆́кѡ во ѻ҆́бразѣ пѣ́нїе. и҆́мже дѣѧ́нїе ѡ҆блича́етъ є҆́же содѣ́ла, зовы́и поми́лꙋй мѧ. тебѣ́ бо є҆ди́номꙋ согрѣши́хъ всѣ́хъ бг҃ꙋ, са́мъ ѡ҆чи́сти мѧ.</p>

<p><red>К</red>овче́гъ ꙗ҆́коже ноша́шесѧ на колесни́цѣ, и҆ преврати́вшꙋсѧ ю҆нцꙋ̀, ѻ҆за́нъ ѻ҆́нъ то́чїю коснꙋ́сѧ, и҆ бж҃їимъ и҆скꙋси́сѧ гнѣ́вомъ. но тогѡ̀ дерзнове́нїѧ дꙋшѐ ᲂу҆бѣжа́вши, по чита́й бжⷭ҇твенаѧ че́стнѣ.</p>

<p><red>С</red>лы́шала є҆сѝ а҆весоло́ма ка́кѡ на є҆сте ство̀ воста̀. ᲂу҆вѣ́дѣла є҆сѝ скве́рнаѧ є҆гѡ̀ дѣѧ́нїѧ, и҆́миже ѡ҆сквернѝ ло́же дв҃да ѻ҆ц҃а своегѡ̀. но ты̀ ᲂу҆подо́биласѧ є҆сѝ тогѡ̀ страстны́мъ и҆ през̾ є҆сте́ственымъ стре мле́нїемъ.</p>

<p><red>П</red>окори́ла є҆сѝ нерабо́тныи са́нъ тѣ́лꙋ твоемꙋ̀. и҆но́го бо а҆хитофе́ла ѡ҆брѣ́тши врага̀ дш҃ѐ, послꙋ́шала є҆сѝ тогѡ̀ совѣ́ты. но сїѧ̀ разсы́па са́мъ хрⷭ҇то́съ, да ты̀ всѧ́ко спасе́шисѧ.</p>

<p><red>С</red>олѡ́монъ чю́дныи и҆́же и҆ бл҃года́ти и҆ пре мꙋ́дрости и҆спо́лненъ, се́й лꙋка́вое пре́д̾ бг҃омъ и҆ногда̀ сотвори́въ, ѿстꙋпѝ ѿ не гѡ̀. є҆мꙋ́же и҆ ты̀ проклѧты́мъ твои́мъ житїе́мъ, дꙋшѐ ᲂу҆подо́биласѧ є҆сѝ.</p>

<p><red>С</red>ладостра́стїемъ свои́мъ влеко́мъ, ѡ҆скве рнѧ́шесѧ ᲂу҆вы̀ мнѣ̀. и҆́же рачи́тель премꙋ́ дрости, рачи́тель блꙋдни́цамъ бы́сть, и҆ стра́ненъ ѿ́бг҃а. є҆мꙋ́же и҆ ты̀ ᲂу҆подо́бисѧ во ᲂу҆мѐ ѽ дш҃ѐ, сладострⷭ҇тьми скве́рнами.</p>

<p><red>Р</red>овоа́ма подража́ла є҆сѝ, не послꙋ́шавши совѣ́та ѻ҆́ч҃а, в̾кꙋ́пѣ же и҆ ѕла́гѡ раба̀ і҆єровоа́ма дре́внѧгѡ ѿстꙋ́пника дꙋшѐ. но бѣ́гай подо́бїѧ и҆́хъ. и҆ зовѝ к̾ бг҃ꙋ, согрѣ ши́хъ спаси́ мѧ.</p>

<p><red>М</red>анасі́ева собрала̀ є҆сѝ согрѣше́нїѧ и҆з̾во ле́нїемъ, поста́вивши ꙗ҆́кѡ ме́рзости стра́ сти, и҆ ᲂу҆мно́живши дш҃ѐ негодова́нїе. но тогѡ̀ ты̀ покаѧ́нїю ревнꙋ́ющи, те́плѣ стѧжѝ ᲂу҆миле́нїе.</p>

<p><red>А҆</red>ха́ва подража́ла є҆сѝ скве́рнами дꙋшѐ моѧ̀, ᲂу҆вы̀ мнѣ̀, бы́сть плотьски́мъ скве́р намъ пребыва́лище, и҆ сосꙋ́дъ скве́рненъ страсте́мъ. но и҆з̾ глꙋбины̀ своеѧ̀ воз̾до хнѝ. и҆ гл҃и бг҃ꙋ грѣхѝ твоѧ̀.</p>

<p><red>З</red>атвори́сѧ тебѣ̀ нб҃о дꙋшѐ, и҆ гла́дъ бж҃їи пости́же тѧ, ꙗ҆́коже и҆лїю̀ ѳезви́тѧнина. и҆ ꙗ҆́кѡ а҆ха́въ невѣ́ровала є҆сѝ словесе́мъ и҆ногда̀. но сарефтѧны́нѣ ᲂу҆подо́бисѧ, и҆ препита́й проро́чꙋ дш҃ꙋ.</p>

<p><red>П</red>рипа́даю ти и҆ приношꙋ́ ти, ꙗ҆́коже сле́ зы гл҃ы моѧ̀. согрѣши́хъ, ꙗ҆́ко же согрѣ шѝ блꙋдни́ца. без̾зако́нновахъ, ꙗ҆́кѡ и҆́нъ никто́же на землѝ. но ᲂу҆ще́дри влⷣко тва́рь свою̀, и҆ призови́ мѧ.</p>

<p><red>П</red>огребо́хъ ѻ҆́бразъ тво́й, и҆ престꙋпи́хъ за́повѣдь твою̀. всѧ̀ помрачи́сѧ добро́та, и҆ стрⷭ҇тьмѝ ᲂу҆гасѐ сп҃се свѣща̀. но ᲂу҆ще́дривъ ѿпꙋсти́ ми, ꙗ҆́коже пое́тъ дв҃дъ ра́дованїе.</p>

<p><red>Ѻ҆</red>брати́сѧ пока́йсѧ, ѿкры́й дѣѧ́нїе, гл҃и бг҃ꙋ всѧ̀ вѣ́дꙋщемꙋ, ты̀ вѣ́си моѧ̀ сокро ве́ннаѧ, є҆ди́не сп҃се. но са́мъ мѧ поми́ лꙋй, ꙗ҆́коже пое́тъ дв҃дъ по млⷭ҇ти твое́й.</p>

<p><red>ма́рїи: П</red>рпⷣбнаѧ мт҃и ма́рїѧ, молѝ бг҃а ѡ҆ на́съ.</p>

<p><red>В</red>озопи́вши к̾ пречⷭ҇тѣй бг҃омт҃ри, пе́рвѣе ѿринове́нїѧ, разрѣши́вши страсте́й нꙋ́ж нѡ ѡ҆скорблѧ́ющихъ, и҆ посрами́ла є҆сѝ врага̀ запе́ншагѡ тѧ. но да́ждь ны́нѣ по́мощь ѿ печа́ли, и҆ мнѣ̀ рабꙋ̀ твоемꙋ̀.</p>

<p><red>ма́рїи: П</red>рпⷣбнаѧ мт҃и ма́рїѧ, молѝ бг҃а ѡ҆ на́съ.</p>

<p><red>Е҆</red>го́же воз̾люби́ла є҆сѝ, є҆го́же воз̾желѣ́ла є҆сѝ, є҆го́же ра́ди прпⷣбнаѧ и҆знꙋри́ла є҆сѝ тѣ́ло, молѝ хрⷭ҇та̀ ѡ҆ рабѣ́хъ, ꙗ҆́кѡ да млⷭ҇тивъ бꙋ́детъ, и҆ всѧ́кѡ на́мъ ми́рнѡ ᲂу҆строе́нїе пода́стъ боѧ́щымсѧ є҆гѡ̀.</p>

<p><red>сла́ва. Т</red>рⷪ҇це проста̀ и҆ нераздѣ́льнаѧ, пре сꙋ́щнаѧ є҆ди́нице ст҃а́ѧ, свѣ́тове и҆ свѣ́тъ, и҆ ст҃а́ѧ трѝ, и҆ є҆ди́но ст҃о пое́тсѧ бг҃ъ трⷪ҇ца. но воспо́й и҆ похвалѝ живо́тъ и҆ животы̀ дꙋшѐ всѣ́хъ бг҃а.</p>

<p><red>и҆ ны́нѣ, боⷢ҇. П</red>ое́мъ тѧ бл҃гослови́мъ тѧ поклонѧ́емътисѧ бцⷣе, ꙗ҆́кѡ ѿ неразлꙋчи́ мыѧ трⷪ҇цы породила̀ є҆сѝ є҆ди́ногѡ хрⷭ҇та̀ бг҃а. и҆ ты̀ ѿверзла̀ є҆сѝ на́мъ сꙋ́щымъ на землѝ нбⷭ҇наѧ.</p>

<p><red>катава́сїѧ: С</red>огрѣши́хомъ и҆ без̾зако́нно вахомъ, и҆ не ѡ҆правди́хомсѧ пред̾ тобо́ю, ни соблюдо́хомъ ни сотвори́хомъ, ꙗ҆́коже заповѣ́да на́мъ, но непреда́ждь на́съ до конца̀, ѻ҆те́ческїи бж҃е.</p>

<p><red>пѣ́снь, и҃. і҆рмо́съ. Е҆</red>го́же вѡ́и нбⷭ҇нїи сла́ вѧтъ, и҆ трепе́щꙋтъ херꙋви́ми и҆ серафи́ ми, всѧ́кѡ дыха́нїе и҆ тва́рь, по́йте бл҃го слови́те, и҆ превозноси́те є҆гѡ̀ во́ вѣки.</p>

<p><red>С</red>огрѣши́вши сп҃се поми́лꙋй, воз̾дви́гни ми ᲂу҆́мъ к̾ покаѧ́нїю. прїимѝ ка́ющасѧ, ᲂу҆ще́дри вопїю́ща. согрѣши́хъ ти спаси́ мѧ, без̾зако́нновахъ, поми́лꙋй мѧ.</p>

<p><red>Н</red>а колесни́цѣ носи́мь и҆лїѧ̀, колесни́цею добродѣ́тельми воз̾ше́дъ, ꙗ҆́кѡ на́ нб҃о но си́мь бѧ́ше превы́ше, и҆ногда̀ ѿ земны́хъ. сегѡ̀ ѽ дꙋшѐ моѧ̀ восхо́дъ помышлѧ́й.</p>

<p><red>Е҆</red>лисе́й и҆ногда̀ прїѧ́тъ ми́лоть и҆лїинꙋ̀, прїѧ́тъ сꙋгꙋ́бꙋ бл҃года́ть ѿ́ гдⷭ҇а. ты́ же ѽ дꙋшѐ моѧ̀ непричасти́ласѧ є҆сѝ тогѡ̀ бла года́ти, невоз̾держа́нїемъ.</p>

<p><red>С</red>ꙋман̾тѧны́ни и҆ногда̀, пра́веднаго ᲂу҆чре дѝ ѽ дꙋшѐ нра́вомъ бл҃ги́мъ. ты́ же не в̾ведѐ в̾ до́мъ, нѝ стра́нна ни пꙋ́тника. тѣ́мже и҆з̾ черто́га и҆зве́ржена бꙋ́деши внѣ̀ рыда́ющи.</p>

<p><red>І҆</red>ѡрда́нова стрꙋѧ̀ пе́рвѣе, ми́лотїю и҆лїи но́ю ста̀ сю́дꙋ и҆ сю́дꙋ. ты́же ѽ дꙋшѐ моѧ̀ тоѧ̀ непричасти́сѧ бл҃года́ти, невоз̾держа́ нїемъ.</p>

<p><red>Г</red>їєзі́евꙋ ᲂу҆подо́биласѧ є҆сѝ ѻ҆каѧ́ннаѧ нра́вꙋ скве́рномꙋ всегда̀ дꙋшѐ. є҆го́же среб ролю́бїе ѿложѝ понѐ на ста́рость. бѣ́гай гее́ны ѻ҆гнѧ̀, ѿстꙋпи́вши ѿ ѕлы́х̾ твои́х̾.</p>

<p><red>Т</red>ы̀ і҆ѡѕі́и дꙋшѐ поревнова́вши, сегѡ̀ про каже́нїе в̾ себѣ̀ и҆мѣ̀ сꙋгꙋ́бо. неподо́бнаѧ бо мы́слиши, и҆ без̾зако́ннаѧ дѣ́еши. ѡ҆ста́ви ꙗ҆́же и҆́маши, и҆ притецы̀ к̾ покаѧ́нїю.</p>

<p><red>Н</red>иневи́тѧны дꙋшѐ слы́шала є҆сѝ, ка́ющи хсѧ къ бг҃ꙋ вре́тищемъ и҆ по́пеломъ. си́хъ не поревнова́ла є҆сѝ, но ꙗ҆ви́ласѧ є҆сѝ льсти́вѣйши всѣ́хъ и҆́же пре́жде зако́на, и҆ по зако́нѣ согрѣши́вшихъ.</p>

<p><red>И҆́</red>же в̾ ро́вѣ скве́рны слы́шала є҆сѝ і҆єремі́ю дꙋшѐ, гра́да сїѡ́нова, рыда́ньми вопїю́ща, и҆ сле́зы просѧ́ща, ᲂу҆подо́бисѧ сегѡ̀ плаче́ вномꙋ житїю̀, и҆ спасе́шисѧ.</p>

<p><red>І҆</red>ѡ́на в̾ фарси́съ побѣжѐ, проразꙋмѣ́въ ѡ҆браще́нїе ниневи́тѧнѡмъ, разꙋмѣ́въ бо ꙗ҆́кѡ проро́къ бж҃їе бл҃гоꙋтро́бїе. тѣ́мже ревнова́ше проро́чества несолга́ти.</p>

<p><red>Д</red>анїи́ла в̾ ро́вѣ слы́шала є҆сѝ, ка́кѡ загра дѝ ѽ дꙋшѐ ᲂу҆ста̀ ѕвѣре́мъ. ᲂу҆вѣ́дела є҆сѝ ка́кѡ дѣ́ти и҆́же со а҆за́рїею ᲂу҆гаси́ша вѣ́ рою пла́мень горѧ́щыѧ пе́щи.</p>

<p><red>В</red>е́тхагѡ завѣ́та, всѧ̀ приведо́хъ ти дꙋшѐ к̾ подо́бїю, подража́й пра́ведныхъ бг҃олюби́ выхъ дѣѧ́нїемъ, и҆з̾бѣ́гни же па́ки лꙋка́ выхъ грѣ́хъ.</p>

<p><red>П</red>равосꙋ́де сп҃се поми́лꙋй, и҆ и҆зба́ви мѧ ѻ҆гнѧ̀ и҆ преще́нїѧ, є҆́же хощꙋ̀ на сꙋдѣ̀ пра́ веднѡ претерпѣ́ти. ѡ҆сла́би ми пре́жде конца̀, добродѣ́телїю и҆ покаѧ́нїемъ.</p>

<p><red>Ꙗ҆́</red>кѡ разбо́йникъ вопїю́ ти помѧни́ мѧ. ꙗ҆́коже пе́тръ пла́чꙋ го́рцѣ, ѡ҆сла́би ми сп҃се. зовꙋ̀ ꙗ҆́кѡ мыта́рь, слезю̀ ꙗ҆́кѡ блꙋдни́ца, прїимѝ моѐ рыда́нїе, ꙗ҆́коже и҆ногда̀ ханааны́ни.</p>

<p><red>Г</red>ное́нїѧ сп҃се и҆сцѣлѝ, ѻ҆каѧ́нныѧ ми дꙋшѝ є҆ди́не врачꙋ̀, пла́стырьми приложѝ, и҆ ма́сло и҆ вино̀ дѣ́ла покаѧ́нїѧ, ᲂу҆миле́ нїѧ и҆ сле́зы.</p>

<p><red>Х</red>анане́и и҆ а҆́зъ подо́бѧсѧ, поми́лꙋй мѧ вопїю̀, сн҃е дв҃довъ, прикаса́юсѧ воскри́лїю ри́зъ твои́хъ, ꙗ҆́коже кровоточи́ваѧ. пла́ чꙋ ꙗ҆́коже ма́рѳа и҆ ма́рїѧ над̾ ла́заремъ.</p>

<p><red>С</red>ле́знꙋю сп҃се стклѧ́ницꙋ, ꙗ҆́коже мѵ́рѡ и҆злива́ю на главꙋ̀ твою̀. зовꙋ́ ти ꙗ҆́кѡ блꙋдни́ца, млⷭ҇тивнѡ просѧ́щи, мольбꙋ̀ приношꙋ̀, и҆ ѡ҆ставле́нїе прошꙋ̀ прїѧ́ти.</p>

<p><red>А҆́</red>ще и҆ никто́же и҆́нъ, ꙗ҆́коже а҆́зъ согрѣ ши́хъ. но ѡ҆ба́че прїимѝ и҆ менѐ, млрⷭ҇де сп҃се со́ страхомъ ка́ющасѧ, и҆ любо́вїю зовꙋ́ща, согрѣши́хъ тебѣ̀ є҆ди́номꙋ, поми́лꙋй мѧ млⷭ҇тиве.</p>

<p><red>П</red>ощадѝ сп҃се своѐ созда́нїе, и҆ взыщѝ ꙗ҆́кѡ па́стырь поги́бшее. пред̾варѝ заблꙋди́в шагѡ, восхи́ти ѿ́волка. сотвори́ мѧ ѻ҆вча̀ во ѡ҆би́тели твои́хъ ѻ҆ве́цъ.</p>

<p><red>Е҆</red>гда̀ сꙋдїѐ сѧ́деши ꙗ҆́кѡ млрⷭ҇дъ, и҆ пока́ жеши стра́шнꙋю сла́вꙋ свою̀ сп҃се. ѽ кі́и стра́х̾ тогда̀; пе́щи горѧ́щи, и҆ всѣ́мъ боѧ́ щымсѧ, непостоѧ́ннагѡ сꙋди́ща твоегѡ̀.</p>

<p><red>В</red>сѧ́ко дыха́нїе, є҆гда̀ призове́ши, раз̾сꙋ ди́ти хрⷭ҇тѐ в̾кꙋ́пѣ, ве́лїи стра́хъ тогда̀, ве́лїѧ нꙋ́жа. всѣ́мъ ᲂу҆жаса́ющымсѧ, не постоѧ́ннагѡ сꙋди́ща твоегѡ̀.</p>

<p><red>В</red>сѣ́хъ сꙋдїѐ бж҃е мо́й и҆ гдⷭ҇и, да ᲂу҆слы́шꙋ тво́й гла́съ тогда̀ бл҃гоꙋти́шенъ. и҆ ви́жꙋ тво́й свѣ́тъ вели́кїи, ᲂу҆́зрю ѻ҆би́тели твоѧ̀ и҆ сла́вꙋ твою̀, ра́дꙋѧсѧ во́ вѣки.</p>

<p><red>ма́рїи: П</red>рпⷣбнаѧ мт҃и ма́рїѧ, молѝ бг҃а ѡ҆ на́съ.</p>

<p><red>И҆́</red>же свѣ́та незаходи́магѡ ма́ти тѧ про свѣти́вши, ѿ ѡ҆мраче́нїѧ страсте́й разрѣ шѝ. тѣ́мже в̾ше́дши в̾дх҃о́внꙋю бл҃года́ть, просвѣтѝ ма́рїе, и҆́же тебѐ восхвалѧ́ющих̾.</p>

<p><red>ма́рїи: П</red>рпⷣбнаѧ мт҃и ма́рїѧ, молѝ бг҃а ѡ҆ на́съ.</p>

<p><red>Ч</red>ю́до но́во ви́дѣвъ в̾ тебѣ̀ мт҃и, бжⷭ҇тве ныи вои́стинꙋ зоси́ма ᲂу҆жаса́шесѧ. а҆́гг҃ла бо зрѧ́ше в̾ пло́ти, и҆ ᲂу҆́жасомъ ве́сь и҆сполнѧ́шесѧ, хрⷭ҇та̀ воспѣва́ѧ во́ вѣки.</p>

<p><red>сла́ва. Б</red>ез̾нача́льне ѻ҆́ч҃е, и҆ сн҃е собез̾нача́ льне, и҆́же ѿ ѻ҆ц҃а роди́выисѧ, и҆ ᲂу҆тѣ́ши телю бл҃гі́и д́ш҃е пра́выи, и҆́же ѿ ѻ҆ц҃а и҆сходѧ́и, трⷪ҇це ст҃а́ѧ во є҆ди́нице поми́лꙋй мѧ.</p>

<p><red>и҆ ны́нѣ, боⷢ҇. Ꙗ҆́</red>кѡ ѿ ѡ҆броще́нїѧ червле ни́це пречⷭ҇таѧ, ᲂу҆́мнаѧ багрѧни́це є҆м̾ма нꙋ́илева, внꙋ́трь во́чревѣ ти пло́ть и҆стка́ сѧ. тѣ́мже тѧ вои́стинꙋ бцⷣꙋ почита́емъ.</p>

<p><red>катава́сїѧ: Х</red>ва́лимъ бл҃гослови́мъ кла́нѧе мсѧ гдⷭ҇ви, пое́мъ и҆ превозно́симъ є҆гѡ̀ во́ вѣки. <red>Е҆</red>го́же вѡ́и нбⷭ҇нїи сла́вѧтъ, и҆ тре пе́щꙋтъ херꙋви́ми и҆ серафи́ми, всѧ́кѡ дыха́нїе и҆ тва́рь, по́йте бл҃гослови́те, и҆ превозноси́те є҆гѡ̀ во́ вѣки <red>[покло́н̾ до землѝ].</red></p>

<p><red>пѣ́снь, ѳ҃. і҆рмо́съ. Б</red>ез̾сѣ́меннѡ зача́тїе, и҆ ржⷭ҇тво̀ несказа́нно, и҆ мт҃ре без̾мꙋ́жныѧ без̾тлѝ прижи́тїе. бж҃їе бо ржⷭ҇тво̀ ѡ҆бнов лѧ́етъ є҆стество̀. тѣ́мже тѧ̀ всѝ ро́ди бг҃о невѣ́стнꙋю мт҃рь правосла́внѡ велича́емъ.</p>

<p><red>О</red>у҆́мъ ѡ҆стрꙋпи́сѧ, тѣ́ло ѡ҆болѣ́знисѧ. не дꙋ́гꙋетъ дꙋ́хъ, сло́во и҆знемо́же. житїѐ ᲂу҆мертви́сѧ, коне́цъ при две́рехъ. тѣ́мже моѧ̀ ѡ҆каѧ́ннаѧ дꙋшѐ, что̀ сотвори́ши, є҆гда̀ прїи́детъ сꙋдїѧ̀ и҆спыта́ти твоѧ̀.</p>

<p><red>М</red>ѡѷсе́ово принесо́хъ ти дꙋшѐ, мирско́е бытїѐ, и҆ ѿ тогѡ̀ всѐ завѣ́тное писа́нїе, повѣ́дꙋющее тебѣ̀, пра́ведныхъ. и҆ непра́ве дныхъ. и҆́хже вторы́м̾ ѽ дш҃ѐ ᲂу҆подо́била сѧ є҆сѝ, а҆ не пе́рвымъ к̾ бг҃ꙋ согрѣши́вши.</p>

<p><red>З</red>ако́нъ и҆знемо́же, пра́зднꙋетъ є҆ѵⷢ҇а́лїе, писа́нїе же всѧ́кѡ ѿ тебѐ небреже́нѡ бы́сть. проро́цы и҆знемого́ша, и҆ всѐ пра́ве дное сло́во. стрꙋ́пи твоѝ дꙋшѐ ᲂу҆мно́жи шасѧ, не сꙋ́щꙋ врачꙋ̀ и҆сцѣлѧ́ющемꙋ тѧ.</p>

<p><red>Н</red>о́ваго приведо́хъ ти писа́нїѧ при́тчи, воз̾водѧ́ща тѧ ко ᲂу҆миле́нїю. пра́ведным̾ ᲂу҆́бо поревнꙋ́й, грѣ́шныхъ же ѿвраща́йсѧ. и҆ ᲂу҆молѝ хрⷭ҇та̀, мл҃твами же и҆ посто́мъ и҆ чистото́ю и҆ говѣ́нїемъ.</p>

<p><red>Х</red>рⷭ҇то́съ въчл҃чивсѧ призва̀ къ покаѧ́нїю разбо́йники и҆ блꙋдни́цы. дꙋшѐ пока́йсѧ, две́рь ѿве́рзесѧ ᲂу҆́же црⷭ҇твїѧ, и҆ пред̾восхи ща́ютъ є҆̀,  фарисе́и и҆ мытарѝ,  и҆ блꙋд ни́цы покаѧ́нїемъ.</p>

<p><red>Х</red>рⷭ҇то́съ въчл҃чивсѧ, пло́тїю прїѡ҆бщи́вми сѧ, и҆ всѧ̀ є҆ли́ка сꙋ́ть є҆стествꙋ̀, хотѣ́ нїемъ и҆спо́лни кромѣ̀ грѣха̀. подо́бїе те бѣ̀ ѽ дꙋшѐ и҆ ѻ҆́бразъ, пред̾показꙋ́ѧ свое гѡ̀ вели́чества.</p>

<p><red>Х</red>рⷭ҇то́съ волхвы̀ спасѐ, па́стыри призва̀, младе́нецъ мно́жество показа̀ мч҃нки. ста́рцы просла́ви, и҆ ста́рыѧ вдови́цы. и҆́хъ же непоревнова́ла є҆сѝ дꙋшѐ, ни дѣѧ́нїем̾ ни житїю̀. но го́ре тебѣ̀, є҆гда̀ хо́щеши сꙋди́тисѧ.</p>

<p><red>П</red>ости́всѧ гдⷭ҇ь дні́й четы́редесѧте в̾ пꙋсты́ ни, послѣдѝ в̾залка̀, показꙋ́ѧ чл҃чество. дꙋшѐ не ᲂу҆ныва́й, а҆́ще ти приложи́тсѧ вра́гъ, моли́твами же и҆ посто́мъ ѿ́ногꙋ да ѿрази́тсѧ.</p>

<p><red>Х</red>рⷭ҇то́съ и҆скꙋша́емъ быва́ше, дїѧ́волъ и҆скꙋ ша́ше є҆гѡ̀, показꙋ́ѧ ка́менїе да хлѣ́бы бꙋ́дꙋтъ. на́горꙋ возведѐ, ви́дѣти црⷭ҇твїѧ ми́рꙋ в̾ часѣ̀ вре́меннѣ. ᲂу҆бо́йсѧ ѽ дꙋшѐ ловле́нїѧ. трезви́сѧ моли́сѧ на всѧ́къ ча́съ къ бг҃ꙋ.</p>

<p><red>Г</red>о́рлица пꙋстынелю́бнаѧ, гла́съ вопїю́ща гѡ воз̾гласѝ. хрⷭ҇то́въ свѣти́льникъ, про повѣ́дꙋѧ покаѧ́нїе. и҆́родъ без̾зако́нно вавъ, со и҆родїѧ́дою. блюдѝ дꙋшѐ моѧ̀, да не ᲂу҆грѧ́знеши без̾зако́нными сѣ́тьми. но ѡ҆блобыза́й покаѧ́нїе.</p>

<p><red>В</red>ъ пꙋсты́ню всели́всѧ бл҃года́ти прⷣтча, и҆юде́ѧ всѧ̀ и҆ самарі́ѧ слы́шаще теча́хꙋ, и҆ и҆сповѣ́дахꙋ согрѣше́нїѧ своѧ̀, креща́юще сѧ дꙋшѐ моѧ̀. и҆́мъ же ты̀ непоревнова́ла є҆сѝ никогда́же.</p>

<p><red>Б</red>ра́къ ᲂу҆́бѡ че́стенъ и҆ ло́же нескве́рно, ѡ҆боѧ̀ хрⷭ҇то́съ пре́жде бл҃гословѝ, пло́тїю ꙗ҆ды́и в̾ше́дъ на́ бракъ, во́дꙋ в̾ вино̀ сотво рѧ́ѧ, и҆ показꙋ́ѧ пе́рвое чю́до, да ты̀ и҆з мѣни́шисѧ ѽ дꙋшѐ моѧ̀.</p>

<p><red>Р</red>аз̾сла́бленагѡ стѧ́гнꙋ хрⷭ҇то́съ, ѻ҆́дръ взе́ мша. и҆ ю҆́ношꙋ ме́ртва воз̾дви́же, вдови́ ча сы́на. и҆ со́тнича ѻ҆́трока, и҆ самарѧ ны́ни ꙗ҆ви́сѧ. и҆́же в̾ дꙋ́сѣ слꙋ́жбꙋ, тебѣ̀ дꙋшѐ пред̾живописа́лъ є҆́сть.</p>

<p><red>К</red>ровоточи́вꙋю и҆сцѣлѝ, прикоснове́нїемъ кра́ѧ ри́зы гдⷭ҇ь. прокаже́нныѧ ѡ҆чи́сти. слѣпы́ѧ и҆ хромы́ѧ, просвѣти́въ и҆спра́ви. глꙋхі́ѧ же и҆ немы́ѧ, и҆ нича́щыѧ ни́зꙋ и҆сцѣлѝ сло́вомъ, да ты̀ спасе́шисѧ ѻ҆каѧ́ ннаѧ дꙋшѐ.</p>

<p><red>Н</red>едꙋ́ги и҆сцѣлѧ́ѧ, ни́щымъ бл҃говѣствова́ ше хрⷭ҇то́съ, сло́вомъ вре́дныхъ ᲂу҆врачева̀. с̾мытарѝ ꙗ҆дѧ́ше, со грѣ́шники бесѣ́дова ше. и҆ а҆и́ровы дще́ре, пред̾ ᲂу҆ме́ршꙋю д́ш҃ꙋ воз̾вратѝ, прикоснове́нїемъ рꙋкѝ.</p>

<p><red>М</red>ыта́рь спаса́шесѧ, и҆ блꙋдни́ца цѣломꙋ́ дрꙋѧше, и҆ фарисе́й хвалѧ́сѧ ѡ҆сꙋжда́шесѧ. ѻ҆́въ бо ᲂу҆́бѡ ѡ҆чи́сти мѧ, ѻ҆́ва же поми́ лꙋй мѧ. се́й же велича́шесѧ вопїѧ̀, бж҃е бл҃годарю́ тѧ, и҆ про́чїѧ безꙋ́мныѧ гл҃ы.</p>

<p><red>З</red>акхе́й мыта́рь бѣ̀, но ѻ҆ба́че спасе́сѧ, и҆ фарисе́й сі́мѡнъ соблажнѧ́шесѧ. и҆ блꙋд ни́ца прїима́ше ѡ҆ставле́нїю разрѣше́нїе, ѿ и҆мꙋ́щаго вла́сть, ѡ҆ставлѧ́ти грѣхѝ, ꙗ҆́же дꙋшѐ потщи́сѧ прїѧ́ти.</p>

<p><red>Б</red>лꙋдни́цѣ ѽ страстна́ѧ дꙋшѐ моѧ̀ непо ревнова́ла є҆сѝ. ꙗ҆́же прїи́мши ми́ра стклѧ́ ницꙋ, со слеза́ми пома́за но́зѣ сп҃совѣ, ѡ҆те́рши власы̀, дре́внихъ согрѣше́нїи рꙋко писа́нїе раздира́ющагѡ є҆́й.</p>

<p><red>Г</red>ра́ды, и҆́мже дадѐ хрⷭ҇то́съ є҆ѵⷢ҇а́лїе, дꙋшѐ моѧ̀ ᲂу҆вѣ́дѣла є҆сѝ, ка́кѡ про́клѧты бы́ ша; ᲂу҆бо́йсѧ при́тчи, да небꙋ́деши ꙗ҆́коже ѻ҆нѝ, и҆́хже содо́млѧнѡмъ влⷣка ᲂу҆подо́би, и҆ да́же до а҆́да ѡ҆сꙋди́лъ є҆́сть.</p>

<p><red>Д</red>а него́рши ѽ дꙋшѐ моѧ̀ ꙗ҆ви́шисѧ ѿчаѧ́нїемъ, ханааны́нинꙋ вѣ́рꙋ слы́ша вши, є҆ѧ́же ра́ди дщѝ сло́вомъ бж҃їимъ и҆сцѣлѣ̀. сн҃е дв҃довъ, спасѝ и҆ менѐ, возо пі́й и҆з̾ глꙋбины̀ срⷣца, ꙗ҆́коже ѻ҆на̀ и҆ногда̀.</p>

<p><red>О</red>у҆млрⷭ҇дисѧ спаси́ мѧ, сн҃е дв҃довъ поми́ лꙋй, и҆́же бѣснꙋ́ющихсѧ сло́вомъ и҆сцѣли́ выи. гла́съ же млⷭ҇тивенъ, ꙗ҆́коже разбо́й никꙋ и҆ мнѣ̀ и҆зорцы̀, а҆ми́нь гл҃ю тебѣ̀, со мно́ю бꙋ́деши в̾ раѝ, є҆гда̀ прїидꙋ̀ в̾ сла́вѣ мое́й.</p>

<p><red>Р</red>азбо́йникъ хꙋ́лѧше тѧ̀, разбо́йникъ бг҃осло́вѧше тѧ̀. ѻ҆́ба бо на крⷭ҇тѣ̀ с̾ тобо́ю ви́сѧста. но ѽ многомлⷭ҇тиве, с̾ вѣ́рнымъ тѝ разбо́йникомъ позна́вшим̾ тѧ̀ бг҃а, и҆ мнѐ ѿве́рзи две́рь, нбⷭ҇наго црⷭ҇твїѧ твоего̀.</p>

<p><red>Т</red>ва́рь сотерза́шесѧ распина́ема тѧ̀ зрѧ́ щи. го́ры и҆ ка́менїе, стра́хомъ распада́ хꙋсѧ. и҆ землѧ̀ трѧса́шесѧ, и҆ а҆́дъ ѡ҆бнажа́ шесѧ. и҆ поме́рче свѣ́тъ во́дне, зрѧ́ тѧ і҆с҃е, пригвожде́на пло́тїю.</p>

<p><red>Д</red>осто́йны покаѧ́нїѧ плоды̀, не и҆стѧжѝ ѿменѐ. и҆́бо крѣ́пость моѧ̀ во мнѣ̀ ѡ҆скꙋ дѣ̀. срⷣце ми да́рꙋй при́снѡ сокрꙋше́но, ни щетꙋ́ же дх҃о́внꙋю. да сїѧ́ти принесꙋ̀ ꙗ҆́кѡ же́ртвꙋ прїѧ́тнꙋ є҆ди́не сп҃се.</p>

<p><red>С</red>ꙋдїѐ мо́й, и҆ вѣ́детелю мо́й, хотѧ́и па́ки прїитѝ со а҆́гг҃лы, сꙋди́ти ми́рꙋ всемꙋ̀. млⷭ҇тивнымъ сѝ ѻ҆́комъ, тогда̀ ви́дѣв̾ мѧ̀ пощадѝ, и҆ ᲂу҆ще́дри сп҃се, и҆́же па́че всѧ́ка гѡ є҆стества̀ чл҃ческа согрѣши́вша.</p>

<p><red>а҆ндре́ю: С</red>т҃лю хрⷭ҇то́въ а҆ндре́е, молѝ бг҃а ѡ҆ на́съ.</p>

<p><red>А҆</red>ндре́е честны́и, и҆ ѻ҆́ч҃е пребл҃же́нныи, па́стырю кри́тскїи, непреста́й молѧ́сѧ ѡ҆ пою́щихъ тѧ. да и҆зба́вимсѧ всѝ гнѣ́ва и҆ ско́рби и҆ тлѝ, и҆ прегрѣше́нїи и҆ бѣ́дъ, и҆́же вѣ́рою почита́ющїи твою̀ па́мѧть <red>[двⷤа].</red></p>

<p><red>ма́рїи: П</red>рпⷣбнаѧ мт҃и ма́рїѧ, молѝ бг҃а ѡ҆ на́съ.</p>

<p><red>О</red>у҆диви́ла є҆сѝ всѣ́хъ стра́ннымъ житїе́мъ свои́мъ, а҆́гг҃лѡмъ чи́ны, и҆ чл҃кѡмъ собо́ ры, невеще́ствено пожи́вши, и҆ є҆стество̀ преше́дши. и҆́мже ꙗ҆́ко невеще́ственама но га́ма в̾ше́дши ма́рїе і҆ѡрда́нъ прешла̀ є҆сѝ.</p>

<p><red>ма́рїи: П</red>рпⷣбнаѧ мт҃и ма́рїѧ, молѝ бг҃а ѡ҆ на́съ.</p>

<p><red>О</red>у҆молѝ зижди́телѧ ѡ҆ восхвалѧ́ющихъ тѧ, прпⷣбнаѧ мт҃и, и҆зба́витисѧ ѡ҆ѕло бле́нїи и҆ скорбе́й, ѡ҆́крестъ воста́ющихъ. да и҆зба́вимсѧ ѿ напа́стей, и҆ возвели́чимъ непреста́ннѡ, просла́вльшагѡ тѧ гдⷭ҇а.</p>

<p><red>сла́ва. Т</red>рⷪ҇це є҆диносꙋ́щнаѧ є҆ди́нице трисо ста́внаѧ, тѧ̀ воспѣва́емъ, ѻ҆ц҃а сла́вѧще, сн҃а велича́юще, и҆ дꙋ́хꙋ поклонѧ́ющесѧ, є҆ди́номꙋ є҆стествꙋ̀, вои́стинꙋ бг҃ꙋ. жи́знь же и҆ живꙋ́щее црⷭ҇тво без̾коне́чное.</p>

<p><red>и҆ ны́нѣ, боⷢ҇. Б</red>г҃а є҆ди́на родила̀ є҆сѝ, и҆ є҆ди́на дв҃ою пребы́вши. ѽ стра́нномꙋ ржⷭ҇твꙋ̀, ѽ стра́нномꙋ зача́тїю. зача́тїе без̾сѣ́менно и҆ ржⷭ҇тво̀ вы́ше є҆стества̀. но ѽ бг҃оневѣ́сто чⷭ҇таѧ, соблюдѝ ста́до сн҃а твоегѡ̀, є҆́же стѧжа̀.</p>

<p><red>катава́сїѧ: Б</red>ез̾сѣ́менно зача́тїе, и҆ ржⷭ҇тво̀ несказа́нно, и҆ мт҃ре без̾мꙋ́жныѧ без̾ тлѝ прижи́тїе. бж҃їе бо ржⷭ҇тво̀ ѡ҆бновлѧ́етъ є҆стество̀. тѣ́мже тѧ̀ всѝ ро́ди бг҃оневѣ́ стнꙋю мт҃рь правосла́внѡ велича́емъ.</p>

<p><red>Д</red>осто́йнѡ є҆́сть ... <red>[покло́н̾ до землѝ].</red></p>

<p><red>С</red>ла́ва ѻ҆ц҃ꙋ̀ и҆ сн҃ꙋ и҆ ст҃о́мꙋ дх҃ꙋ <red>[покло́н̾].</red></p>

<p><red>И҆</red> ны́нѣ и҆ прⷭ҇нѡ и҆ во́ вѣки вѣко́мъ, а҆ми́нь <red>[покло́н̾].</red></p>

<p><red>Г</red>дⷭ҇и поми́лꙋй <red>[вⷤ]</red>, гдⷭ҇и бл҃гословѝ <red>[покло́н̾].</red></p>

<p><red>ѿпꙋ́стъ: Г</red>дⷭ҇и і҆с҃е хрⷭ҇тѐ сн҃е бж҃їи, мл҃твъ ра́ди пречⷭ҇тыѧ твоеѧ̀ мт҃ре, и҆ прпⷣбныѧ мт҃ре на́шеѧ ма́рїи є҆гѵ́птѧныни, и҆ и҆́же во ст҃ы́хъ ѻ҆ц҃а на́шего а҆ндре́ѧ а҆рхїєпкⷭ҇па кри́ тскагѡ, и҆ всѣ́хъ ст҃ы́хъ, поми́лꙋй и҆ спасѝ на́съ, ꙗ҆́кѡ бл҃гъ и҆ чл҃колю́бецъ.</p>

</document>