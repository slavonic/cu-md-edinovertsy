=НАЧА́ЛО ВЕЧЕ́РНИ МА́ЛЫЕ=

=по всѧ̀ сꙋбо́ты ве́черъ , наче́ншꙋ , і҆єре́ю , б=л҃гᲂслᲂве́нъ бг҃ъ на́шъ .
=и҆ мы̀ гл҃емъ , а҆=ми́нь . ~цр҃ю нбⷭ҇ныи . ~трⷭ҇то́е , и҆ по ѻ҆́ч҃е на́шъ ,
гдⷭ҇и пᲂми́лꙋй , ві҃ . =сла́ва , и҆ нн҃ѣ , п=рїиди́те пᲂклᲂни́мсѧ , гⷤ .
=та́же , ѱл҃о́мъ , б=л҃гᲂслᲂвѝ дш҃е мᲂѧ̀ гдⷭ҇а . =сла́ва , и҆ нн҃ѣ .
а҆=ллилꙋ́їѧ , гⷤ . =і҆єре́й , н=еглаго́летъ є҆ктенїѝ , но гдⷭ҇и пᲂми́лꙋй ,
гⷤ . =сла́ва , и҆ ны́нѣ . та́же , ѱл҃о́мъ , г=дⷭ҇и вᲂзва́хъ к̾ тебѣ̀ . =та́же ,
стⷯры , вᲂскрⷭ҇ны , на д҃ . гла́съ , а҃ . =з=апѣ́въ : да ᲂу҆пᲂва́етъ і҆и҃ль
на́ гдⷭ҇а . В=ече́рнїѧ на́ша мл҃твы , прїимѝ ст҃ы́и гдⷭ҇и , и҆ пᲂда́ждь на́мъ
ѡ҆ставле́нїе грѣхо́въ , ꙗ҆́кѡ ты̀ є҆ди́нъ є҆сѝ ꙗ҆вле́и в̾ ми́рѣ вᲂскрⷭ҇нїе .=
двⷤа . Ѡ҆=бъи҆ди́те лю́дїє сїѡ́нъ , и҆ ѡ҆бъи҆ми́те є҆гѡ̀ , и҆ дади́те сла́вꙋ
в̾ не́мъ , вᲂскрⷭ҇шемꙋ и҆з̾ ме́ртвыхъ , ꙗ҆́кѡ то́й є҆́сть бг҃ъ на́шъ ,
и҆збавле́и на́съ ѿ без̾зако́нїи на́шихъ . ~Прїиди́те лю́дїє пᲂе́мъ , и҆
пᲂклᲂни́мсѧ хрⷭ҇тꙋ̀ , сла́вѧще є҆гѡ̀ є҆́же и҆з̾ ме́ртвыхъ вᲂскрⷭ҇нїе . ꙗ҆́кѡ
то́й є҆́сть бг҃ъ на́шъ , и҆́же ѿ́ лести вра́жїѧ ве́сь ми́ръ и҆збавле́и .
=сла́ва , и҆ ны́нѣ , боⷢ҇ . Р=а́дꙋйсѧ ѿ на́съ ст҃а́ѧ бцⷣе дв҃о , чи́стыи
сᲂсꙋ́де все́й вселе́ннѣй . свѣщѐ неꙋгаси́маѧ , вмѣсти́лище невмѣсти́магѡ ,
цр҃кве не ѡ҆бᲂри́маѧ . ра́дꙋйсѧ и҆з̾ неѧ́ же рᲂди́сѧ а҆́гнецъ бж҃їи , взе́млѧи
грѣхѝ всегѡ̀ ми́ра .

=та́же , с=вѣ́те ти́хїи . =пᲂсе́мъ , прᲂки́менъ , г=дⷭ҇ь вᲂцр҃и́сѧ
в̾ лѣ́пᲂтꙋсѧ ѡ҆блечѐ . =сти́хъ : ѡ҆=блече́сѧ гдⷭ҇ь в̾ си́лꙋ и҆ препᲂѧ́сасѧ .
=та́же , с=пᲂдо́би гдⷭ҇и в̾ ве́черъ сі́и . =і҆єре́й же є҆=ктенїѝ
неглаго́летъ .

=на стихо́внѣ , стⷯра . гла́съ , а҃ . С=тра́стїю твᲂе́ю хрⷭ҇тѐ ,
ѿ страсте́й свᲂбᲂди́хᲂмсѧ , и҆ вᲂскрⷭ҇нїемъ твᲂи́мъ и҆з̾ и҆стлѣ́нїѧ
и҆збы́хᲂмъ , гдⷭ҇и сла́ва тебѣ̀ . =и҆́ны стⷯры , бцⷣѣ . поⷣ . п=рехва́льнїи
мч҃нцы . =сти́хъ : приведꙋ́тсѧ цр҃ю дв҃ы во слѣ́дъ є҆ѧ̀ ,꙳ и҆ и҆́скренѧѧ є҆ѧ̀
приведꙋ́тсѧ тебѣ̀ . Н=етлѣ́ннѡ ро́ждьши бг҃а , тлѣ́нїе пᲂтре́бльша , и҆
нетлѣ́нїе и҆стᲂчи́вша , нетлѣ́ннаѧ и҆ непᲂро́чнаѧ . тѣ́мжетисѧ мᲂлю̀ , бѣда́ми
тлѣ́ющаго мѧ̀ мл҃твами сѝ чⷭ҇таѧ вᲂздви́гни , да прᲂславлѧ́ю тѧ̀ . да с̾
любо́вїю велича́ю тѧ , и҆́же ро́дъ на́шъ вᲂзвели́чившꙋю . =сти́хъ : слы́ши дщѝ
и҆ ви́ждь ,꙳ и҆ приклᲂнѝ ᲂу҆́хо твᲂѐ . Ѻ҆=гнѧ̀ бжⷭ҇твеннаго хрⷭ҇та̀ ,
вᲂспрїѧ́тъ чи́стаѧ , и҆ не ѡ҆пали́ма пребы́вши . тѣ́мжетисѧ мᲂлю̀ , ѻ҆гнѧ́ мѧ
и҆зба́ви , и҆ вѣ́чныѧ мꙋ́ки , те́плᲂю сѝ мᲂли́твᲂю , и҆збавлѧ́ющи мѧ
ѿ мнᲂгᲂѡ҆бра́зныхъ ѡ҆бстᲂѧ́нїи , к̾ пᲂкро́вꙋ твᲂемꙋ̀ прибѣ́гшагѡ . =сти́хъ :
пᲂмѧнꙋ̀ и҆́мѧ твᲂѐ ,꙳ во всѧ́кᲂмъ ро́дѣ и҆ ро́дѣ . О=у҆вы̀ мнѣ̀ что̀ бꙋ́детъ ,
ᲂу҆́мъ и҆ дш҃ꙋ и҆ тѣ́ло ѡ҆скверни́вшꙋ прегрѣше́ньми ; что̀ сᲂтвᲂрю̀ ; ка́кѡ
ᲂу҆́бѡ и҆збѣ́гнꙋ пла́мене не пᲂстᲂѧ́ннагѡ , и҆ вѣ́чныхъ нерѣши́мыхъ ᲂу҆́зъ ; но
ѽ всенепᲂро́чнаѧ , мᲂлѝ сн҃а свᲂегѡ̀ , пре́же кᲂнца̀ пᲂда́ти ми ѡ҆ставле́нїе .
=сла́ва , и҆ нн҃ѣ , боⷢ҇ . С=ѐ к̾ тебѣ̀ прихᲂжꙋ̀ чи́стаѧ , и҆ вᲂпїю̀ ,
сᲂгрѣши́хъ , не ѿвратѝ раба̀ твᲂегѡ̀ пᲂсра́млена и҆ ѿринᲂве́на , и҆́маши бо
є҆́же мᲂщѝ , ꙗ҆́кѡ мт҃и вы́шнѧгѡ сꙋ́щи . є҆го́же мᲂлѝ , дарᲂва́ти дш҃а́мъ
на́шимъ ми́ръ и҆ ве́лїю млⷭ҇ть .

=та́же , н=н҃ѣ ѿпꙋща́еши . =трⷭ҇то́е , и҆ по ѻ҆́ч҃е на́шъ . трᲂпа́рь ,
вᲂскрⷭ҇нъ . сла́ва , и҆ ны́нѣ , бг҃ᲂро́диченъ є҆гѡ̀ . є҆=ктенїѧ̀ ма́лаѧ :=
п=ᲂми́лꙋй на́съ бж҃е по вели́цѣй млⷭ҇ти твᲂе́й . ~є҆щѐ мо́лимсѧ ѡ҆ странѣ̀
на́шей рᲂсси́йстей . ~є҆щѐ мо́лимсѧ за всю̀ бра́тїю и҆ за всѧ̀
хрⷭ҇тїа́ны , ѡ҆ здра́вїи и҆ ѡ҆ спасе́нїи . =и҆ пᲂсе́мъ , вᲂз̾гла́съ . ꙗ҆́=кѡ
млⷭ҇тивъ и҆ чл҃кᲂлю́бецъ бг҃ъ є҆сѝ . =пᲂсе́мъ , ѿпꙋ́стъ . и҆ мнᲂгᲂлѣ́тїе .=



=НАЧА́ЛО Ѡ҆СМЍ ГЛАСОВО́МЪ=

=с̾ бг҃ᲂмъ пᲂчина́мъ и҆мѣ́ѧ слꙋ́жбꙋ , в̾ сꙋбо́тꙋ ве́черъ . на вели́цѣй
вече́рни . кандилᲂв̾жига́тель прихо́дитъ к̾ настᲂѧ́телю , и҆ взе́мъ блгⷭ҇ве́нїе
и҆схо́дитъ , и҆ кле́плетъ в̾ вели́кᲂе би́ло , и҆ сᲂбра́вшимсѧ на́мъ въ цр҃кᲂвь .
и҆= пᲂто́мъ вжига́ютъ свѣщѝ , и҆ паликади́ла пᲂмѣ́стᲂмъ . =та́же , і҆=єре́й ,
в̾хо́дитъ во ст҃ы́и ѻ҆лта́рь , и҆ ѡ҆блачи́тсѧ во сщ҃е́нныѧ ѻ҆де́жды по́чинꙋ .
=и҆= ѿверза́емᲂмъ црⷭ҇кимъ две́ремъ . =и҆= взе́мъ кади́ло , со бл҃гᲂво́ннымъ
фимїа́нᲂмъ . =и҆= ста́въ пред̾ ст҃о́ю трапе́зᲂю , зна́менаетъ кади́лᲂмъ
три́жды , крⷭ҇тᲂѡбра́знѡ . =та́же , гл҃етъ : Б=лгⷭ҇ве́нъ бг҃ъ на́шъ , всегда̀ и҆
ны́нѣ и҆ при́снѡ и҆ во́ вѣки вѣкѡ́мъ . =мы́же , гл҃емъ : а҆=ми́нь . ~цр҃ю
нбⷭ҇ныи . ~трⷭ҇то́е , и҆ по ѻ҆́ч҃е на́шъ . =і҆єре́й , гл҃етъ : ꙗ҆́=кѡ твᲂѐ
є҆́сть црⷭ҇тво и҆ си́ла и҆ сла́ва ѻ҆ц҃а и҆ сн҃а и҆ ст҃а́гѡ дх҃а , ны́нѣ и҆
при́снѡ и҆ во́ вѣки вѣкѡ́мъ . =мы́же : а҆=ми́нь . ~гдⷭ҇и пᲂми́лꙋй , ві҃ .
сла́ва , и҆ нн҃ѣ , ~прїиди́те пᲂклᲂни́мсѧ , гⷤ . =та́же , ѱл҃о́мъ , рг҃ .
б=л҃гᲂслᲂвѝ дш҃е мᲂѧ̀ гдⷭ҇а . ~сла́ва , и҆ ны́нѣ , а҆ллилꙋ́їѧ , гⷤ .=
є҆ктенїѧ̀ вели́каѧ : м=и́рᲂмъ гдⷭ҇ꙋ пᲂмо́лимсѧ . =та́же , каѳи́сма , б=л҃же́нъ
мꙋ́жъ , всѧ̀ . пᲂе́мъ , а҃ ю сла́вꙋ , на́ гласъ , и҃ .

Н=а гдⷭ҇и вᲂзва́хъ , стⷯры , вᲂскрⷭ҇ны . гла́съ , а҃ . твᲂре́нїе , прпⷣбнагѡ
ѻ҆ц҃а на́шегѡ і҆ѡа́нна дамаски́на . =з=апѣ́в̾ : и҆зведѝ и҆з̾ темни́цы дш҃ꙋ
мᲂю̀ ,꙳ и҆спᲂвѣ́датисѧ и҆́мени твᲂемꙋ̀ . В=ече́рнїѧ на́ша мл҃твы , прїимѝ
ст҃ы́и гдⷭ҇и , и҆ пᲂда́ждь на́мъ ѡ҆ставле́нїе грѣхо́въ , ꙗ҆́кѡ ты̀ є҆ди́нъ
є҆сѝ ꙗ҆вле́и в̾ ми́рѣ вᲂскрⷭ҇нїе .

=менѐ ждꙋ́тъ пра́ведницы ,꙳ до́ндеже вᲂзда́си мнѣ̀ . Ѡ҆=бъи҆ди́те лю́дїє
сїѡ́нъ , и҆ ѡ҆бъи҆ми́те є҆гѡ̀ , и҆ дади́те сла́вꙋ в̾ не́мъ , вᲂскрⷭ҇шемꙋ
и҆з̾ ме́ртвыхъ , ꙗ҆́кѡ то́й є҆́сть бг҃ъ на́шъ , и҆збавле́и на́съ
ѿ без̾зако́нїи на́шихъ .

=и҆з̾ глꙋбины̀ вᲂзва́хъ к̾ тебѣ̀ гдⷭ҇и ,꙳ гдⷭ҇и ᲂу҆слы́ши гла́съ мо́й .
П=рїиди́те лю́дїє пᲂе́мъ , и҆ пᲂклᲂни́мсѧ хрⷭ҇тꙋ̀ , сла́вѧще є҆гѡ̀ є҆́же
и҆з̾ ме́ртвыхъ вᲂскрⷭ҇нїе . ꙗ҆́кѡ то́й є҆́сть бг҃ъ на́шъ , и҆́же ѿ́ лести
вра́жїѧ ве́сь ми́ръ и҆збавле́и .

=и҆́ны , стⷯры . твᲂре́нїе а҆нато́лїѧ патрїа́рха цр҃ѧ гра́да . =з=апѣ́въ :
бꙋ́дѣтѣ ᲂу҆́ши твᲂѝ ,꙳ вне́млющѣ гла́съ мл҃твы мᲂеѧ̀ . В=есели́тесѧ нб҃са̀ ,
вᲂстрꙋби́те ѡ҆снᲂва́нїѧ землѝ , вᲂзᲂпі́йте го́ры с̾ весе́лїемъ , се́бо
є҆мманꙋ́илъ , грѣхѝ на́ша на крⷭ҇тѣ̀ пригвᲂздѝ , и҆ живо́тъ дарᲂва́въ ,
сме́рть ᲂу҆мертвѝ , и҆ а҆да́ма вᲂскр҃сѝ , ꙗ҆́кѡ чл҃кᲂлю́бецъ .

=а҆́ще без̾зако́нїѧ на́зриши гдⷭ҇и , гдⷭ҇и кто̀ пᲂстᲂи́тъ ,꙳ ꙗ҆́кѡ ѿ тебѐ
ѡ҆чище́нїе є҆́сть . П=ло́тїю во́лею распе́ншагᲂсѧ на́съ ра́ди , пᲂстрада́вша
и҆ пᲂгребе́на , и҆ вᲂскрⷭ҇ша и҆з̾ ме́ртвыхъ , вᲂспᲂе́мъ глаго́люще , ᲂу҆твердѝ
правᲂсла́вїемъ цр҃кᲂвь свᲂю̀ хрⷭ҇тѐ , и҆ ᲂу҆мирѝ жи́знь на́шꙋ , ꙗ҆́кѡ
чл҃кᲂлю́бецъ .

=и҆́мене ра́ди твᲂегѡ̀ пᲂтерпѣ́хъ тѧ̀ гдⷭ҇и , пᲂтерпѣ̀ дш҃а мᲂѧ̀ в̾ сло́во
твᲂѐ ,꙳ ᲂу҆пᲂва̀ дш҃а мᲂѧ̀ на́ гдⷭ҇а . Ж=ивᲂпрїе́мнᲂмꙋ ти гро́бꙋ пред̾стᲂѧ́ще
недᲂсто́йнїи , славᲂсло́вїе прино́симъ , не и҆зрече́ннᲂмꙋ твᲂемꙋ̀ млрⷭ҇дїю
хрⷭ҇тѐ бж҃е на́шъ , ꙗ҆́кѡ распѧ́тїе прїѧ́тъ и҆ сме́рть без̾грѣ́шне ,
да ми́рᲂви да́рꙋеши вᲂскрⷭ҇нїе , ꙗ҆́кѡ чл҃кᲂлю́бецъ .

=ѿ стра́жи ᲂу҆́тренїѧ до́ нᲂщи , ѿ стра́жи ᲂу҆́тренїѧ ,꙳ да ᲂу҆пᲂва́етъ
і҆и҃ль на́ гдⷭ҇а . И҆́=же ѻ҆ц҃ꙋ сᲂбез̾нача́льна , и҆ сᲂприснᲂсꙋ́щна сло́ва ,
ѿ дв҃ческихъ лᲂже́снъ прᲂше́дшаго неи҆зрече́ннѡ , и҆ распѧ́тїе и҆ сме́рть на́съ
ра́ди во́лею прїе́мша , и҆ вᲂскрⷭ҇ша во сла́вѣ , вᲂспᲂе́мъ глаго́люще ,
живᲂда́вче гдⷭ҇и сла́ва тебѣ̀ , сп҃се дш҃а́мъ на́шимъ .

=та́же , в̾ =минѣ́и , стихѣ́ры , ст҃о́мꙋ . сла́ва , ст҃о́мꙋ , а҆́ще и҆́мать .
а҆́ще ли нѝ . сла́ва , и҆ нн҃ѣ , боⷢ҇ , гла́сꙋ . =и҆́ны стⷯры бцⷣѣ , пᲂе́мъ
и҆́хъ , и҆дѣ́же нѣ́сть минѣ́и . твᲂре́нїе , па́вла а҆мᲂре́йскаго . гла́съ ,
а҃ . поⷣ . н=бⷭ҇нымъ чино́мъ . з=апѣ́въ : ꙗ҆́кѡ ѿ́ гдⷭ҇а млⷭ҇ть , и҆ мно́го
ѿ негѡ̀ и҆зба́вленїе , и҆ то́й и҆зба́витъ і҆и҃лѧ ,꙳ ѿ всѣ́хъ без̾зако́нїи
є҆гѡ̀ . С=т҃ѣ́йшаѧ ст҃ы́хъ всѣ́хъ си́лъ , честнѣ́йшаѧ всѧ́кїѧ тва́ри , бцⷣе
влⷣчце ми́рꙋ , спасѝ на́съ ꙗ҆́же сп҃са ро́ждьшаѧ , ѿ всѣ́хъ прегрѣше́нїи и҆
бᲂлѣ́зней и҆ бѣ́дъ , мл҃твами твᲂи́ми .

=хвали́те гдⷭ҇а всѝ ꙗ҆зы́цы ,꙳ пᲂхвали́те є҆гѡ̀ всѝ лю́дїє . Ꙗ҆́=же
бл҃гᲂꙋтро́бїѧ две́ри , смире́ннꙋю ми дш҃ꙋ да непре́зриши , вѣ́рнѡ мᲂлю́ тѧ
ѻ҆трᲂкᲂви́це . но ᲂу҆ще́дри вско́рѣ , и҆ спасѝ ю҆̀ ѿ пꙋчи́ны сᲂгрѣше́нїи
мᲂи́хъ , и҆ ѡ҆бно́вльши бл҃гᲂда́ть твᲂю̀ на мнѣ̀ , прᲂсвѣтѝ дв҃о чⷭ҇таѧ .

=ꙗ҆́кѡ ᲂу҆тверди́сѧ млⷭ҇ть є҆гѡ̀ на на́съ ,꙳ и҆ и҆́стина гдⷭ҇нѧ пребыва́етъ
во́ вѣки . Т=ы̀ бг҃а чл҃кѡмъ сᲂєдини́ла є҆сѝ влⷣчце . ты̀ ме́ртвенᲂе сꙋщество̀
вᲂз̾ведѐ є҆ди́на , к̾ бжⷭ҇твенᲂмꙋ нетлѣ́нїю . ты̀ земны́мъ спасе́нїе
и҆стᲂчи́ла . ты̀ бцⷣе свᲂбᲂдѝ на́съ ѿ всѣ́хъ мꙋче́нїи .

=сла́ва , и҆ ны́нѣ , боⷢ҇ . гла́съ , а҃ . В=семи́рнꙋю сла́вꙋ ѿ чл҃къ
прᲂзѧ́бшꙋю , и҆ влⷣкꙋ ро́ждьшꙋю , нбⷭ҇нꙋю две́рь вᲂспᲂе́мъ мр҃і́ю дв҃цꙋ ,
беспло́тнымъ пѣ́снь , и҆ вѣ́рнымъ ᲂу҆дᲂбре́нїе . та́бо ꙗ҆ви́сѧ не́бо и҆ цр҃кви
бжⷭ҇твеннаѧ . та̀ прегражде́нїе вражды̀ разрꙋши́вши , смире́нїе в̾ведѐ и҆
црⷭ҇тво ѿве́рзе . тᲂѧ̀ ᲂу҆́бѡ и҆мꙋ́щи вѣ́рнᲂе ᲂу҆тверже́нїе , пᲂбо́рника
и҆́мамы , и҆з̾ неѧ̀ ро́ждьшагᲂсѧ гдⷭ҇а . дерза́йте ᲂу҆́бѡ , дерза́йте лю́дїє
бж҃їи , и҆́бо то́й пᲂбѣди́тъ врагѝ , ꙗ҆́кѡ всеси́ленъ . =та́же , в=ы́хᲂдъ
с̾ кади́лᲂмъ . і҆єре́й же зна́менꙋетъ кади́лᲂмъ , к̾ црⷭ҇кимъ две́ремъ
крⷭ҇тᲂѡбра́знѡ , =и҆ гл҃етъ : п=ремꙋ́дрᲂсть про́сти . =мы́же : с=вѣ́те ти́хїи .
=та́же : п=рᲂки́менъ дню̀ . ~гдⷭ҇ь вᲂцр҃и́сѧ и҆ в̾ лѣ́пᲂтꙋсѧ ѡ҆блечѐ .
=сти́хъ : ѡ҆=блече́сѧ гдⷭ҇ь в̾ си́лꙋ , и҆ препᲂѧ́сасѧ . =сти́хъ : и҆́=бо
ᲂу҆твердѝ вселе́ннꙋю ꙗ҆́же непᲂдви́житсѧ . =сти́хъ : д=о́мꙋ твᲂемꙋ̀ пᲂдᲂба́етъ
ст҃ы́ни гдⷭ҇и в̾ дᲂлгᲂтꙋ̀ дні́й . =пᲂсе́мъ , і҆єре́й гл҃етъ : р=це́мъ всѝ
ѿ всеѧ̀ дш҃и . =та́же , с=пᲂдо́би гдⷭ҇и в̾ ве́черъ . =та́же , є҆ктенїѧ̀ :
и҆=спо́лнимъ вече́рнїѧ мл҃твы на́ша . ~пᲂсе́мъ литі́ѧ пᲂꙋста́вꙋ .

=на стихо́внѣ , стⷯра , вᲂскрⷭ҇на . гла́съ , а҃ . С=тра́стїю твᲂе́ю хрⷭ҇тѐ ,
ѿ страсте́й свᲂбᲂди́хᲂмсѧ , и҆ вᲂскрⷭ҇нїемъ твᲂи́мъ и҆з̾ и҆стлѣ́нїѧ
и҆збы́хᲂмъ , гдⷭ҇и сла́ва тебѣ̀ . =и҆́ны , стихѣ́ры , по а҆лфави́тꙋ . сти́хъ :
гдⷭ҇ь вᲂцр҃и́сѧ ,꙳ в̾ лѣ́пᲂтꙋсѧ ѡ҆блечѐ . Д=а ра́дꙋетсѧ тва́рь , нб҃са̀
да веселѧ́тсѧ , рꙋка́ми да вᲂспле́щꙋтъ ꙗ҆зы́цы с̾ весе́лїемъ , хрⷭ҇то́съ бо
бг҃ъ на́шъ , на крⷭ҇тѣ̀ пригвᲂздѝ грѣхѝ на́ша . и҆ сме́рть ᲂу҆мертви́въ ,
жи́знь на́мъ дарᲂва̀ , па́дшаго а҆да́ма всеро́дна вᲂскр҃си́въ , ꙗ҆́кѡ
чл҃кᲂлю́бецъ .

=сти́хъ : и҆́бо ᲂу҆твердѝ вселе́ннꙋю ,꙳ ꙗ҆́же не пᲂдви́житсѧ . Ц=р҃ь сы́и
нб҃ꙋ и҆ землѝ не пᲂсти́жимыи , во́лею распѧ́тсѧ за чл҃кᲂлю́бїе . є҆го́же а҆́дъ
срѣ́тъ до́лѣ ѡ҆гᲂрчи́сѧ , и҆ пра́ведныхъ дш҃и прїе́мше и҆ ра́дᲂвахꙋсѧ .
а҆да́мъ же ви́дѣвъ тѧ̀ зижди́телѧ во преи҆спо́днихъ вᲂста̀ . ѽ чꙋдесѝ , ка́кѡ
сме́рть вкꙋсѝ , ꙗ҆́же всѣ́хъ жи́знь ; но ꙗ҆́кᲂже и҆зво́ли ми́ра прᲂсвѣти́ти ,
вᲂпїю́ща и҆ гл҃юща , вᲂскр҃сы́и и҆з̾ ме́ртвыхъ , гдⷭ҇и сла́ва тебѣ̀ .

=сти́хъ : до́мꙋ твᲂемꙋ̀ пᲂдᲂба́етъ ,꙳ ст҃ы́ни гдⷭ҇и в̾ дᲂлгᲂтꙋ̀ дні́й .
Ж=ены̀ мѷрᲂно́сицы , ми́ро нᲂсѧ́ще со тща́нїемъ и҆ съ рыда́нїемъ , гро́ба
твᲂегѡ̀ дᲂстиго́ша , и҆ не ѡ҆брѣ́тше пречⷭ҇таго тѣ́ла твᲂегѡ̀ . ѿ а҆́нг҃ла же
ᲂу҆вѣ́дѣвше но́вᲂе и҆ пресла́внᲂе чꙋ́до , а҆плⷭ҇ѡмъ гл҃ахꙋ , вᲂскр҃се гдⷭ҇ь ,
пᲂдаѧ́и ми́рᲂви ве́лїю млⷭ҇ть .

=сла́ва . с=амᲂгла́снꙋ стⷯрꙋ , ст҃о́мꙋ , ~а҆́ще и҆́мать . и҆ ны́нѣ , боⷢ҇ ,
прѧ́мѡ гла́сꙋ , стⷯры , дᲂгма́тикъ пᲂслѣ́днїи . ~а҆́ще ли не и҆́мать :
=сла́ва , и҆ нн҃ѣ , боⷢ҇ . гла́съ , а҃ . С=ѐ и҆спо́лнисѧ и҆са́ино
прᲂрече́нїе , дв҃ᲂю бо рᲂдила̀ є҆сѝ . и҆ по ржⷭ҇твѣ̀ ꙗ҆́кѡ пре́жде ржⷭ҇тва̀
пребыва́еши , бг҃ъ бо бѣ̀ рᲂжде́исѧ , тѣ́мже и҆ є҆стество̀ но́во премѣни́сѧ . но
ѽ бг҃ᲂма́ти , мᲂли́твы твᲂи́хъ ра́бъ во твᲂе́й цр҃кви принᲂси́мыѧ ти
непре́зри . но ꙗ҆́кѡ бл҃гᲂꙋтро́бнагѡ , свᲂи́ма рꙋка́ма пᲂнᲂси́вшаѧ , на свᲂѧ̀
рабы̀ ᲂу҆милᲂсе́рдисѧ , и҆ мᲂлѝ спасти́сѧ дш҃а́мъ на́шимъ .

=та́же , н=н҃ѣ ѿпꙋща́еши . ~трⷭ҇то́е , и҆ по ѻ҆́ч҃е на́шъ . =трᲂпа́рь ,
гла́съ , а҃ . к=а́мени зна́менанꙋ . =сла́ва , и҆ нн҃ѣ , боⷢ҇ , п=и́санъ ,
на ᲂу҆́трени .= та́же , ѿ=пꙋ́стъ .

В=ъ сꙋбо́тꙋ , на па́вечерницѣ , гл҃етъ і҆єре́й : б=л҃гᲂслᲂве́нъ бг҃ъ на́шъ .
=и҆ мы́же : а҆=ми́нь , ~цр҃ю нбⷭ҇ныи . ~трⷭ҇то́е , и҆ по ѻ҆́ч҃е на́шъ . ~гдⷭ҇и
пᲂми́лꙋй , в҃і . ~сла́ва , и҆ ны́нѣ . ~прїиди́те пᲂклᲂни́мсѧ , гⷤ . =ѱл҃о́мъ ,
н҃ . п=ᲂми́лꙋй мѧ бж҃е . =ѱл҃о́мъ , ѯ҃ѳ . б=ж҃е в̾ по́мᲂщь мᲂю̀ . =ѱл҃о́мъ ,
рм҃в . г=дⷭ҇и ᲂу҆слы́ши мл҃твꙋ мᲂю̀ . =пᲂсе́мъ , с=ла́ва в̾ вы́шнихъ бг҃ꙋ .
=та́же , в=ѣ́рꙋю во є҆ди́нᲂго бг҃а . =кано́нъ , прест҃ѣ́й бцⷣѣ , гла́съ , а҃ .
пѣ́снь , а҃ . і҆рмо́съ . Л=ю́ты рабо́ты и҆збы́въ і҆и҃ль , и҆ непрᲂхᲂди́мᲂе
про́йде ꙗ҆́кѡ по́ сꙋхꙋ . врага̀ зрѧ̀ пᲂтᲂплѧ́ема , пѣ́снь въ весе́лїи пᲂе́тъ
бг҃ꙋ , чꙋдᲂтвᲂрѧ́щемꙋ мы́шцею высо́кᲂю , ꙗ҆́кѡ прᲂсла́висѧ . =запѣ́въ :
прест҃а́ѧ гжⷭ҇е бцⷣе спасѝ на́съ . О=у҆жасо́шасѧ стра́хᲂмъ всецр҃це ,
а҆́нг҃льскаѧ чинᲂнача́лїѧ хва́лѧще тѧ̀ , пᲂе́тъ же бл҃гᲂсти ра́ди всѧ́къ
ᲂу҆́мъ , ꙗ҆́кѡ мт҃рь зижди́телѧ . пᲂхвалы́ бо всѧ́кїѧ превзы́де чи́нъ , хрⷭ҇та̀
ро́ждьши . ~Лю́тыми напа́стьми тᲂми́мь , ѿ вра́гъ стꙋжа́емь ѡ҆каѧ́нныи ,
съ пла́чемъ приглаша́ю , свы́ше мнѣ̀ прᲂстрѝ пребᲂга́таѧ , рꙋ́кꙋ твᲂю̀ ,
и҆збавлѧ́ющи , без̾бѣ́дно мѧ пᲂжи́ти спᲂдо́би , мл҃твами твᲂи́ми . =сла́ва .=
~Дꙋшѝ та́йнаѧ прегрѣше́нїѧ , лѣчбо́ю милᲂсе́рдїѧ и҆сцѣлѝ , и҆ ᲂу҆ти́ши
плᲂтьско́е стремле́нїе бцⷣе , и҆ врагѡ́мъ ко́пїѧ и҆ стрѣ́лы , вᲂзвра́щши
крѣ́пкѡ в̾ срⷣца̀ и҆́хъ вᲂнзѝ . =и҆ ны́нѣ .= ~Па́жить дре́внюю пᲂтребѝ
чл҃кᲂꙋбі́йственꙋю ᲂу҆тро́ба дв҃ча , хрⷭ҇та̀ ро́ждьши чⷭ҇таѧ . тѣ́мже всѧ̀
тва́рь ра́дꙋетсѧ ны́нѣ , ꙗ҆́кѡ ѡ҆жи́вльшисѧ и҆ сᲂгла́снѡ вᲂспѣва́етъ твᲂегѡ̀
сн҃а и҆ бг҃а .

=пѣ́снь , г҃ . і҆рмо́съ . П=ервᲂвѣ́чнᲂмꙋ ѿ ѻ҆ц҃а рᲂжде́нꙋ нетлѣ́ннѡ сн҃ꙋ , и҆
въ пᲂслѣ́днѧѧ ѿ дв҃ы , вᲂплᲂще́нꙋ без̾ сѣ́мене , хрⷭ҇тꙋ̀ бг҃ꙋ вᲂзᲂпїе́мъ ,
вᲂз̾дви́гнꙋвыи ро́гъ на́шъ ст҃ъ є҆сѝ гдⷭ҇и . ~І҆а́кѡвъ вели́кїи , на пꙋтѝ
спѧ̀ и҆нᲂгда̀ , схᲂдѧ́ща свы́ше лѣ́ствицею дв҃о на́ землю , а҆́нг҃лы ви́дѧ ,
дивлѧ́шесѧ , и҆ вᲂзбнꙋ́въ , прᲂписа̀ ꙗ҆́вѣ , две́рь тѧ небе́снꙋю . ~Вре́меннымъ
ᲂу҆держа́нїемъ , в̾ напа́сти в̾ве́рженъ ѡ҆каѧ́нныи а҆́зъ . и҆ бꙋ́рѧми
напа́стными тᲂми́мъ , ᲂу҆вы̀ мнѣ̀ вᲂпїю̀ , ꙗ҆́же бг҃а ро́ждьшаѧ , и҆ вᲂзне́сшаѧ
ро́гъ на́шъ , спаси́ мѧ мл҃твами сѝ . =сла́ва .= ~Съ небесѐ рꙋ́кꙋ крѣ́пкꙋю
прᲂсте́ръ , ѽ всѣ́хъ цр҃ю хрⷭ҇тѐ сꙋ́щимъ , мы́сленыхъ і҆с҃е мо́й главы̀
врагѡ́въ по́д̾нᲂзѣ пᲂдлᲂжѝ , и҆́же бцⷣꙋ мт҃рь твᲂю̀ вѣ́рнѡ прᲂпᲂвѣ́дающимъ .
=и҆ ны́нѣ .= ~І҆са́їѧ дре́вле , ѡ҆чи́щьсѧ ᲂу҆́глемъ дх҃а , ѿ твᲂеѧ̀ ᲂу҆тро́бы
ꙗ҆́вѣ пребᲂга́таѧ дв҃о сн҃а , взыва́ше рᲂди́тисѧ . є҆го́же в̾ пᲂслѣ́днѧѧ
времена̀ , менѐ ра́ди , бе́з̾мꙋжа рᲂдила̀ є҆сѝ .

=пѣ́снь , д҃ . і҆рмо́съ . Ж=е́ѕлъ и҆з̾ ко́рене і҆єссе́ѡва , и҆ цвѣ́тъ ѿ негѡ̀
хрⷭ҇тѐ ѿ дв҃ы прᲂзѧ́блъ є҆сѝ , и҆з̾ гᲂры̀ хва́льныѧ присѣ́нныѧ ча́сты прїи́де
вᲂпло́щьсѧ , ѿ без̾мꙋ́жныѧ беспло́тныи бг҃ъ , сла́ва си́лѣ твᲂе́й гдⷭ҇и .
~Тебѐ ꙗ҆́кѡ сꙋ́щꙋю в̾ жена́хъ краснꙋ̀ и҆ прече́стнꙋ , ꙗ҆́кѡ и҆з̾ пꙋсты́ни
вᲂсхᲂдѧ́щꙋ , и҆ ѿ́расль хрⷭ҇та̀ на рꙋкꙋ̀ нᲂсѧ́щꙋ мт҃и бж҃їѧ прᲂѡбража́ше
мирᲂнача́льникъ , вᲂпїѧ̀ , сла́ва си́лѣ твᲂе́й гдⷭ҇и . ~Приклᲂни́ми ᲂу҆́хо
твᲂѐ бл҃га́ѧ , и҆ ви́ждьми ѡ҆ѕлᲂбле́нїе и҆ бѣ́дъ ᲂу҆мнᲂже́нїе , к̾ тебѣ́ бо
влⷣчце дш҃е́внᲂе ѻ҆́ко прᲂсте́ръ , с̾ пла́чемъ кᲂлѣ́на прикло́нь ны́нѣ мᲂлю́ тѧ
вᲂпїѧ̀ , ᲂу҆ста́ви ми напа́стей смꙋще́нїе . =сла́ва .= ~Стѣ́нꙋ тѧ неѡ҆бᲂри́мꙋ
вѣ́дыи , привлече́нъ мᲂльбо́ю ти , тво́й ра́бъ ны́нѣ прибѣго́хъ , и҆ стрѣ́лы
вра́жїѧ , ꙗ҆́кѡ младе́нческїѧ в̾мѣнѧ́ю недѣ́йствены , ѽ пребᲂга́таѧ . тѣ́мже
и҆ ра́дꙋѧсѧ вᲂпїю̀ , сла́ва бг҃ᲂма́ти , ржⷭ҇твꙋ̀ твᲂемꙋ̀ . =и҆ ны́нѣ .= ~Си́ла
вы́шнѧгѡ тѧ дв҃о ѡ҆сѣнѝ , наи́тїемъ бжⷭ҇твенагѡ дх҃а , и҆ тᲂгда̀ па́че
є҆стества̀ всѧ́ческимъ гдⷭ҇ь , пло́ть и҆ дш҃ꙋ ѡ҆живᲂтвᲂри́въ , при є҆ди́ни
себѣ̀ , пребы́въ в̾ то́мже є҆стествѣ̀ .

=пѣ́снь , є҃ . і҆рмо́съ . Б=г҃ъ сы́и ми́ра , ѻ҆ц҃ъ щедро́тамъ , вели́кагѡ
сᲂвѣ́та ти а҆́нг҃ла , ми́ръ пᲂдава́юща , пᲂсла́лъ є҆сѝ на́мъ . тѣ́мъ
бг҃ᲂразꙋ́мїѧ к̾ свѣ́тꙋ наставлѧ́еми , ѿ́ нᲂщи ᲂу҆́тренююще , славᲂсло́вимъ тѧ̀
чл҃кᲂлю́бче . =Б= ж ⷭ҇  твенꙋю т ѧ прᲂви́дѣ и҆нᲂгд а̀ данїи́лъ , несѣ́ченꙋ
го́рꙋ препѣ́та ѧ , вᲂпї ѧ́ ше про ѧ вл е́ ннѣ , ᲂу҆сѣщи́с ѧ ѿ  теб ѐ к а́ меню
б г҃  ᲂро́дї ѧ , х рⷭ҇  т ꙋ̀ сп҃сꙋ ми́ра . є҆го́же вѣ́рнїи н ы́ нѣ чт ꙋ́ ще ,
вᲂсхвал ѧ́ емъ т ѧ б г҃  ᲂневѣ́сто . ~Напа́стьми ѡ҆каѧ́нныи мно́зѣми па́дсѧ ,
с̾ бᲂлѣ́знїю и҆ пла́чемъ срⷣца мᲂлѧ́сѧ , без̾стꙋ́днѡ слꙋжи́тель тво́й
вᲂпїю̀ , и҆зба́ви бг҃ᲂрᲂди́тельнице , ѿ бѣ́дъ ѡ҆держа́щихъ мᲂѐ смире́нїе , и҆
весе́лїѧ мѧ̀ и҆спо́лни . =сла́ва .= ~Страсте́й мᲂи́хъ свирѣ́пꙋю пꙋчи́нꙋ
ᲂу҆ти́ши , крѣ́пкᲂю ти мл҃твᲂю бл҃га́ѧ , ꙗ҆́же стрⷭ҇те́й крᲂмѣ̀ ро́ждьши
хрⷭ҇та̀ . ꙗ҆́кѡ да в̾ тишинѣ̀ дш҃и ны́нѣ живы́и про́чеє , в̾ пѣ́снехъ жи́зни
мᲂеѧ̀ вᲂспѣва́ю тѧ . =и҆ нн҃ѣ .= ~Бг҃а ка́ко на рꙋкꙋ̀ но́сиши рцы̀ ; дᲂи́ши же
всѧ́ческаѧ рꙋко́ю сᲂдержа́щаго , ѽ дв҃о всебл҃же́ннаѧ ; а҆́зъ речѐ чиста̀
пребыва́ю и҆ по ржⷭ҇твѣ̀ , хрⷭ҇та̀ бг҃а ро́ждьши , а҆да́мᲂвъ до́лгъ и҆
прамт҃рьнїи ѿє҆́мши .

=пѣ́снь , ѕ҃ . і҆рмо́съ . О=у҆тро́ба і҆ѡ́нꙋ младе́нца невредѝ , мᲂрскі́и
ѕвѣ́рь , і҆а́кѡва прїѧ́тъ . въ дв҃цꙋ ᲂу҆́бѡ все́льсѧ сло́во , и҆ пло́ть
прїи́мъ , про́йде сᲂхранѝ неи҆стлѣ́ннꙋ . и҆́же бо непᲂстрада̀ и҆стлѣ́нїѧ ,
ро́ждьшꙋю сᲂхранѝ неврежде́ннꙋ . ~Видѣ́нїѧ неѿстꙋ́пль , нѣ́дръ рᲂди́телѧ ,
въ нѣ́драхъ мт҃рьнихъ сн҃ъ пред̾лѣ́тныи , на пᲂслѣ́дᲂкъ же и҆́же пре́жде вѣ́къ
сы́и со ѻ҆ц҃е́мъ , и҆з̾ ᲂу҆тро́бы дв҃ыѧ прᲂи҆зы́де , всѧ̀ к̾ жи́зни
без̾сме́ртнѣй вᲂзвᲂдѧ̀ , неи҆зрече́ннᲂю бл҃гᲂстїю . ~Вери́гами свѧ́занъ
вра́жїими ѿ ѡ҆ѕлᲂбле́нїѧ , во а҆́дъскїѧ вереѝ ᲂу҆вы̀ мнѣ̀ низ̾верго́хсѧ . но
пред̾ста́ни съ нб҃сѐ ꙗ҆́вльшисѧ бг҃ᲂѻ҆трᲂкᲂви́це чи́стаѧ , вᲂставлѧ́ющи мѧ
твᲂи́ми мл҃твами слꙋжи́телѧ сѝ , и҆ рꙋ́кꙋ по́мᲂщи да́ждь пᲂю́щемꙋ бжⷭ҇твенᲂе
ржⷭ҇тво̀ твᲂѐ . =сла́ва .= ~Въ ро́въ пᲂги́белей ѡ҆каѧ́нныи в̾падо́хъ , и҆
ѕвѣ́рїе мно́зи ѡ҆крᲂча́ютъ мѧ̀ . но влⷣчце мл҃твами си ка́менїѧ ѿвратѝ , и҆
невреди́ма свᲂегѡ̀ раба̀ сᲂблюдѝ . ка́мень бо краеꙋго́льныи хрⷭ҇та̀
в̾ лᲂжесна́хъ свᲂи́хъ нᲂси́ла є҆сѝ . =и҆ ны́нѣ .= ~Дре́вле пррⷪ҇къ бжⷭ҇твеныхъ
ли́къ , прᲂвᲂзгласѝ дв҃о ржⷭ҇тва́ ти ѻ҆́бразы , свѣ́телъ ѻ҆́блакъ тѧ , и҆
свѣ́щникъ , и҆ ста́мнꙋ , и҆ трапе́зꙋ , и҆ нбⷭ҇нꙋю ро́сꙋ , хлѣ́бъ , ма́ннꙋ же и҆
две́рь прⷭ҇то́лъ , и҆ пᲂла́тꙋ , же́злъ , ра́й , хрⷭ҇та̀ ꙗ҆́кѡ ро́ждьшꙋю .

~Гдⷭ҇и пᲂми́лꙋй ,= гⷤ . сла́ва , и҆ ны́нѣ . сѣда́ленъ , гла́съ , а҃ .
М=т҃рь тѧ бж҃їю мо́лимъ всѝ дв҃ꙋю вᲂи́стинꙋ и҆ по ржⷭ҇твѣ̀ ꙗ҆́вльшꙋюсѧ ,
любо́вїю прибѣга́юще к̾ твᲂе́й бл҃гᲂсти . тебе́ бо и҆́мамы грѣ́шнїи
пред̾ста́тельницꙋ , и҆ тебѐ стѧжа́хᲂмъ , в̾ напа́стехъ спасе́нїе , є҆ди́нꙋ
всенепᲂро́чнꙋю .

=пѣ́снь , з҃ . і҆рмо́съ . Ѻ҆́=трᲂцы во бл҃зѣ́й вѣ́рѣ вᲂспита́ни , нечести́ва
велѣ́нїѧ небре́гше , ѻ҆́гненнагѡ преще́нїѧ не ᲂу҆бᲂѧ́шасѧ . но пᲂсредѝ
пла́мене стᲂѧ́ще пᲂѧ́хꙋ , ѻ҆ц҃е́мъ бг҃ъ блгⷭ҇ве́нъ є҆сѝ . =Ш= е́ствꙋѧ
превѣ́чныи , две́рьми непрᲂхо́дными твᲂи́ми всецр҃це , и҆ чи́ста ѧ , тво ѧ̀
зна́менїѧ цѣ́ла сᲂхранѝ , чи́ста и҆ по ржⷭ҇твѣ̀ , ѻ҆ц҃ъ на́шихъ бж҃е блг ⷭ҇ 
ве́нъ є҆сѝ . =В= ъ пе́щь вве́рженъ , седмᲂчи́слеными пла́меньми ѡ҆палѧ́юсѧ ,
ѿ дш҃еꙋбі́йственыхъ бѣ́дъ . но сама̀ ро́сꙋ ми ѡ҆дᲂжди́вши влⷣчце бл҃га́ѧ ,
твᲂи́ми мᲂльба́ми м ѧ спасѝ , пѣ́сньми вᲂпїю́ща , блг ⷭ҇  ве́нъ бг҃ъ .
=сла́ва . С= трастьмѝ престарѣ́всѧ , и҆ не ѡ҆сла́бными напа́стьми и҆
скᲂрбьмѝ , и҆ к̾ житїѧ̀ мᲂегѡ̀ за́падᲂмъ дᲂспѣ́въ , дᲂбрᲂдѣ́телемъ
неприча́стенъ , лѣ́нᲂстїю снѣде́нъ бы́въ , вᲂпїю́ ти влⷣчце , ᲂу҆тѣше́нїе
землены́мъ пᲂми́лꙋй м ѧ . =и҆ ны́нѣ . Т= рⷪ҇цѣ во є҆ди́нствѣ правᲂсла́внѡ
слꙋжа́ще , тѧ̀ мт҃и дв҃о чи́стаѧ , ꙗ҆́кѡ бг҃а пло́тїю ро́ждьшꙋю , прᲂпᲂвѣ́дающе
земні́и бжⷭ҇твенѣ пᲂе́мъ , ѻ҆ц҃ъ на́шихъ бж҃е б л҃  гᲂсло ве́нъ є҆сѝ .

=пѣ́снь , и҃ . і҆рмо́съ . Ч=ꙋ́до преве́лїе , рᲂсᲂда́вицꙋ вᲂѡ҆бразѝ пе́щь
ѻ҆́бразᲂмъ . ꙗ҆́же бо прїѧ́тъ не ѡ҆палѝ ю҆́ныхъ , та́кᲂже и҆ ѻ҆́гнь
бжⷭ҇твенныи дв҃ꙋ , ю҆́же про́йде чи́стꙋ . тѣ́мъ пᲂю́ще вᲂзᲂпїе́мъ ,
да блгⷭ҇ви́тъ тва́рь всѧ́каѧ гдⷭ҇а , и҆ превᲂзно́ситъ є҆гѡ̀ во́ вѣки . ~Сло́во
всеи́стиннᲂе сщ҃е́нника , вᲂѡбразѝ ржⷭ҇тво́ ти дв҃о . вᲂи́стинꙋ бо рᲂдила̀
є҆сѝ сло́во бжⷭ҇твенᲂе , и҆ лᲂже́снъ неразве́рзе дв҃о , и҆́миже про́йде бг҃ъ .
тѣ́мъ ра́дꙋющесѧ , бцⷣꙋ тѧ̀ по́ дᲂлгꙋ , сᲂгла́снѡ всѝ вᲂспѣва́емъ , и҆
превᲂзнᲂша́емъ чи́стаѧ во всѧ̀ вѣ́ки . ~Те́рнїе вᲂзра́стшеє недѣ́йствено ,
ѻ҆гне́мъ пᲂпалѝ пречⷭ҇таѧ бжⷭ҇твенымъ , в̾ дш҃и мᲂе́й пᲂра́стшеє твᲂи́ми
мл҃твами , и҆ на дᲂбрᲂдѣ́тели вᲂста́ви , твᲂри́ти плᲂдᲂно́сїе хрⷭ҇тꙋ̀ ,
и҆з̾ тебѐ бо цвѣ́тъ при́снѡ живы́и прᲂра́стши , тва́рь всю̀ ᲂу҆красѝ . тѣ́мъ
тѧ̀ бг҃ᲂрᲂди́тельницꙋ чи́стаѧ бцⷣꙋ пᲂчита́емъ во всѧ̀ вѣ́ки . =сла́ва .=
~И҆сцѣле́нїе въ лю́тыхъ бг҃ᲂрᲂди́тельнице , не бᲂлѣ́знено да́ждь ми в̾ско́рѣ ,
в̾па́дъ бо в̾ ско́рби и҆ бѣды̀ , твᲂю̀ ско́рᲂсть в̾ застꙋпле́нїе ѡ҆каѧ́нныи
призыва́ю , рыда́ѧ . тѣ́мже прест҃а́ѧ ᲂу҆скᲂрѝ и҆зѧ́ти мѧ , и҆ спасѝ
ѿ всѧ́кїѧ мꙋ́ки , ꙗ҆́кѡ да бл҃гᲂсло́вѧ вᲂспѣва́ю твᲂѐ ржⷭ҇тво̀ . =и҆ ны́нѣ .=
~Дре́вле тѧ̀ прᲂзѧ́бшїи , а҆арѡ́нᲂвъ же́злъ вᲂѡбразѝ дв҃о . ты́ бо є҆ди́на
рᲂдила̀ є҆сѝ прᲂзѧбе́нїе бе́з̾мꙋжа , нбⷭ҇ныи нн҃ѣ до́ждь прїе́мши во́ чревѣ .
тѣ́мъ веселѧ́щесѧ , тѧ̀ бцⷣꙋ по́ дᲂлгꙋ сᲂгла́снѡ всѝ пᲂе́мъ , и҆ превᲂзно́симъ
во всѧ̀ вѣ́ки .

=пѣ́снь , ѳ҃ . і҆рмо́съ . Т=а́инство стра́нно ви́жꙋ , и҆ пресла́вно . нб҃о
сꙋ́щꙋ пеще́рꙋ , престо́лъ херꙋви́мскїи , дв҃цꙋ , ꙗ҆́сли , вмѣсти́лище ,
в̾ни́хъ же вᲂз̾лежѐ невмѣсти́мыи хрⷭ҇то́съ бг҃ъ , є҆го́же хва́лѧще велича́емъ .
~Пресла́вно дв҃ыѧ та́инство . є҆го́же бо нев̾мѣсти́ша вы́ше нбⷭ҇наѧ вели́чїѧ ,
в̾мѣстѝ во́ чревѣ . тѣ́мже сᲂше́дшесѧ ᲂу҆бл҃жа́емъ ю҆̀ , и҆ вѣ́рнѡ веселѧ́щесѧ
велича́емъ . ~Ви́дѧще тѧ є҆ди́нꙋ ꙗ҆́кѡ вы́шшꙋ нб҃съ бж҃їю зарю̀ , нескве́рнаѧ ,
престо́лъ херꙋви́мскїи и҆ черто́гъ , и҆ ѻ҆́дръ ст҃ъ , земні́и вᲂсхвалѧ́юще
велича́емъ хрⷭ҇та̀ бг҃а , є҆го́же ѿ чре́слъ чи́стыхъ рᲂдила̀ є҆сѝ . =сла́ва .=
~Ѻ҆́крестъ менѐ ско́рби мно́ги , и҆ ѕлы̀ напа́сти напа́дающе , бᲂлѣ́зни же , и҆
лю́тїи ны́нѣ грѣсѝ в̾ ро́въ в̾верго́ша . тѣ́мже тѧ мᲂлю̀ в̾ го́рести дш҃и
мᲂеѧ̀ , прест҃а́ѧ бцⷣе и҆збавле́нїе ѡ҆брѣсти́ ми . =и҆ нн҃ѣ .= ~Оу҆мирѝ ми́ръ
хрⷭ҇тѐ мᲂльба́ми чи́стыѧ бг҃ᲂѻтрᲂкᲂви́цы , низ̾лага́ѧ вра́жїю си́лꙋ , по́д̾
нᲂги цр҃е́й вѣ́рныхъ , и҆ тишинꙋ̀ неи҆згл҃аннꙋ тѣ́мъ ᲂу҆стрᲂѧ́ѧ , во́ вѣки
сᲂхранѝ .

=та́же , д=ᲂсто́йно є҆́сть . =пᲂсе́м̾ , т=рⷭ҇то́е , и҆ по ѻ҆́ч҃е на́шъ ,
~кᲂнда́къ , гла́сꙋ . ~гдⷭ҇и пᲂми́лꙋй , м҃ . ~про́чеє , ѡ҆бы́чно . =та́же ,
ѿ=пꙋ́стъ . =и҆ п=рᲂще́нїе .

И҆=звѣ́стно же бꙋ́ди . ꙗ҆́кѡ пᲂдᲂба́етъ пѣ́ти пᲂлꙋ́нᲂщница по всѧ̀ вᲂскрⷭ҇нїѧ
си́це . і҆єре́ю , наче́ншꙋ := ~бл҃гᲂслᲂве́нъ бг҃ъ на́шъ , всегда̀ и҆ нн҃ѣ и҆
прⷭ҇нѡ и҆ во́ вѣки вѣкѡ́мъ . =мы̀ гл҃емъ : а҆=ми́нь .= С=ла́ва тебѣ̀ бж҃е на́шъ
сла́ва тебѣ̀ , всѧ́ческихъ ра́ди . гⷤ . =пᲂсе́мъ , Б=ж҃е ѡ҆чи́сти мѧ грѣ́шнагѡ ,
ꙗ҆́кѡ никᲂли́же бл҃го сᲂтвᲂри́хъ пред̾ тᲂбо́ю , но и҆зба́ви мѧ ѿ лꙋка́вагѡ , и҆
да бꙋ́детъ во мнѣ̀ во́лѧ твᲂѧ̀ , да неѡ҆сꙋжде́но ѿве́рзꙋ ᲂу҆ста̀ мᲂѧ̀
недᲂсто́йнаѧ , и҆ вᲂсхвалю̀ и҆́мѧ твᲂѐ ст҃о́е , ѻ҆ц҃а и҆ сн҃а и҆ ст҃а́гѡ
дх҃а , и҆ нн҃ѣ и҆ прⷭ҇нѡ и҆ во́ вѣки вѣкѡ́мъ , а҆ми́нь . =та́же , ц=р҃ю
нбⷭ҇ныи . ~трⷭ҇то́е , и҆ по ѻ҆́ч҃е на́шъ . =і҆єре́й , вᲂз̾гла́съ : ꙗ҆́=кѡ твᲂѐ
є҆́сть црⷭ҇тво . =та́же , г=дⷭ҇и пᲂми́лꙋй , в҃і . =пᲂсе́мъ , мл҃тва . Ѿ= сна̀
вᲂста́въ , бл҃гᲂдарю́ тѧ всест҃а́ѧ трⷪ҇це , ꙗ҆́кѡ мно́гїѧ ра́ди бл҃гᲂсти и҆
дᲂлгᲂтерпѣ́нїѧ , непрᲂгнѣ́васѧ намѧ̀ грѣ́шнагѡ , и҆ лѣни́ваго раба̀ твᲂегѡ̀ ,
и҆ непᲂгꙋбѝ менѐ со без̾зако́нїи мᲂи́ми , но чл҃кᲂлю́бствᲂва , и҆ внѣ̀
ча́ѧнїи лежа́ща вᲂз̾дви́же мѧ ᲂу҆́треневати , и҆ славᲂсло́вити держа́вꙋ твᲂю̀
непᲂбѣди́мꙋю . и҆ нн҃ѣ влⷣко бж҃е прест҃ы́и , прᲂсвѣтѝ ѻ҆́чи срⷣца мᲂегѡ̀ , и҆
ѿве́рзи ми ᲂу҆стнѣ̀ пᲂꙋча́тисѧ слᲂвесе́мъ твᲂи́мъ , и҆ разꙋмѣ́ти за́пᲂвѣди
твᲂѧ̀ . и҆ твᲂри́ти во́лю твᲂю̀ , и҆ пѣ́ти тѧ во и҆спᲂвѣ́данїи срⷣчнѣмъ ,
вᲂспѣва́ти же и҆ сла́вити , пречⷭ҇тно́е и҆ великᲂлѣ́пᲂе и҆́мѧ твᲂѐ , ѻ҆ц҃а и҆
сн҃а и҆ ст҃а́гѡ дх҃а , нн҃ѣ и҆ прⷭ҇нѡ и҆ во́ вѣки вѣкѡ́мъ , а҆ми́нь . =та́же ,
п=рїиди́те пᲂклᲂни́мсѧ , гⷤ . =ѱл҃о́мъ , н҃ . п=ᲂми́лꙋй мѧ бж҃е . =та́же ,
і҆єре́й , вᲂз̾гла́съ . м=и́лᲂстїю и҆ щедро́тами и҆ чл҃кᲂлю́бїемъ ,
є҆динᲂро́днагѡ сн҃а твᲂегѡ̀ , с̾ ни́мже блгⷭ҇ве́нъ є҆сѝ , и҆ съ прест҃ы́мъ и҆
бл҃ги́мъ , и҆ живᲂтвᲂрѧ́щимъ тѝ дх҃ᲂмъ . и҆ ны́нѣ и҆ прⷭ҇нѡ и҆ во́ вѣки
вѣкѡ́мъ , а҆ми́нь . К=ано́нъ ст҃ѣ́й живᲂнача́льнѣй трⷪ҇цѣ . твᲂре́нїе
митрᲂфа́нᲂво , нᲂсѧ̀ краегране́сїе сицево̀ . є҆ди́но тѧ̀ пᲂю̀ трисл҃нечнᲂе
є҆стество̀ . гла́съ , а҃ . пѣ́снь , а҃ . і҆рмо́съ . Т=вᲂѧ̀ пᲂбѣди́тельнаѧ
десни́ца , бг҃ᲂлѣ́пнѡ в̾ крѣ́пᲂсти прᲂсла́висѧ . та́ бо без̾сме́ртне всемᲂгꙋ́щаѧ
прᲂти́вныѧ сᲂтрѐ , і҆и҃льтѧнѡмъ пꙋ́ть глꙋбины̀ ѡ҆бно́вльши .

=запѣ́въ : прест҃а́ѧ трⷪ҇це бж҃е на́шъ сла́ва тебѣ̀ . Є҆=ди́но трисᲂста́внᲂе
нача́ло , серафи́ми немо́лчнѡ сла́вѧтъ , без̾нача́льно приснᲂсꙋ́щно ,
непᲂсти́жно , твᲂри́тельно всѧ́ческихъ є҆́же и҆ всѧ́къ ꙗ҆зы́къ вѣ́рнѡ пᲂе́тъ
пѣ́сньми . ~Да чл҃кѡмъ є҆ди́нственᲂе трисїѧ́ннᲂе ꙗ҆ви́ши твᲂѐ бжⷭ҇тво̀ ,
сᲂзда́выи пре́жде чл҃ка по свᲂемꙋ̀ ѻ҆́бразꙋ , вᲂѡбрази́въ ᲂу҆́мъ є҆мꙋ̀ и҆
сло́во , и҆ дх҃ъ да́въ , ꙗ҆́кѡ чл҃кᲂлю́бецъ . =сла́ва . С=вы́ше пᲂказа́въ
є҆ди́нственᲂе , в̾ трїе́хъ бг҃ᲂнача́льныхъ сᲂста́вѣхъ держа́вꙋ , ѻ҆́ч҃е ре́клъ
є҆сѝ равнᲂдѣ́тельнᲂмꙋ сн҃ꙋ свᲂемꙋ̀ и҆ дх҃ꙋ , прїиди́те сᲂше́дше ꙗ҆зы́ки и҆́хъ
размѣси́мъ . =и҆ ны́нѣ . О=у҆́мъ ᲂу҆́бѡ нерᲂжде́ныи ѻ҆ц҃ъ , ѻ҆бра́зно
премꙋ́дрыми пред̾рече́сѧ , сло́во же сᲂбез̾нача́льно , со є҆сте́ственыи сн҃ъ ,
и҆ дх҃ъ ст҃ы́и , и҆́же в̾ дв҃ѣ ѿ́ слᲂва сᲂзда́выи вᲂплᲂще́нїе .

=пѣ́снь , г҃ . і҆рмо́съ . Є҆=ди́не свѣ́дыи земны́хъ сꙋщество̀ немᲂщно́е , и҆
млⷭ҇тивно внѐ ѡ҆бᲂлкі́исѧ , препᲂѧ́ши мѧ с̾вы́ше си́лᲂю , вᲂспѣва́ти ти
ст҃ы́и , цр҃кви дш҃е́внаѧ , неи҆зрече́нныѧ сла́вы ти чл҃кᲂлю́бче . ~Ты̀ дре́вле
ꙗ҆́вѣ а҆враа́мꙋ , ꙗ҆́кѡ ꙗ҆ви́сѧ трисᲂста́венъ , є҆ди́нственъ же є҆стество́мъ
бжⷭ҇тва̀ , бг҃ᲂсло́вїѧ и҆́стиннѣйшеє ѻ҆бра́знѡ ꙗ҆ви́лъ є҆сѝ , и҆ вѣ́рнѡ
пᲂе́мъ тѧ̀ , є҆динᲂнача́льнаго бг҃а , и҆ трисл҃нечнаго . ~И҆з̾ тебѐ ѻ҆́ч҃е
рᲂди́выисѧ бг҃ᲂлѣ́пно нетлѣ́нно , прᲂсїѧ̀ свѣ́тъ ѿ́ свѣта , сн҃ъ непремѣ́ненъ ,
и҆ дх҃ъ бжⷭ҇твеныи свѣ́тъ и҆зы́де . є҆ди́нᲂгѡ бжⷭ҇тва̀ лꙋчѝ трисᲂста́внѣй
пᲂклᲂнѧ́емсѧ и҆ вѣ́рнѡ сла́вимъ . =сла́ва . Є҆=ди́ница трⷪ҇ца преєсте́ственѣ ,
неи҆з̾гл҃аннѡ па́че смы́сла , ᲂу҆́мными сꙋществы̀ сла́витсѧ , трист҃ы́ми гла́сы
немо́лчнꙋю вᲂпїю́щихъ хвалꙋ̀ . и҆́миже сᲂгла́снѡ пᲂе́тсѧ и҆ на́ми трисᲂста́вныи
гдⷭ҇ь . =и҆ ны́нѣ . И҆=з̾ тебѐ вре́меннѡ без̾ сѣ́мене , прᲂизы́де прелѣ́тныи ,
ᲂу҆пᲂдо́бивыисѧ на́мъ неви́димыи . и҆ є҆ди́но є҆стество̀ и҆ гдⷭ҇ьство ѻ҆́ч҃еє
наꙋчѝ , и҆ сн҃а , и҆ дх҃а , бцⷣе . тѣ́мже тѧ̀ сла́вимъ .

~Гдⷭ҇и пᲂми́лꙋй ,= гⷤ . сѣда́ленъ , гла́съ , а҃ . Т=рⷪ҇це вседѣ́тельнаѧ , и҆
пребл҃га́ѧ є҆ди́нице , прїимѝ мᲂльбы̀ вᲂпїю́щихъ непреста́ннѡ , бре́нными
ᲂу҆стна́ми , ст҃ъ , ст҃ъ , ст҃ъ , вᲂспѣва́емыи серафи́мски . жизнᲂда́вче спасѝ
и҆ ᲂу҆ще́дри , и҆́же во ст҃ѣ́й цр҃кви твᲂе́й зᲂвꙋ́щихъ , гдⷭ҇и сла́ва тебѣ̀ .
=сла́ва , и҆ ны́нѣ , боⷢ҇ . П=ᲂми́лꙋй на́съ , и҆́же к̾ тебѣ̀ взыва́ющихъ
прест҃а́ѧ чи́стаѧ , в̾ нᲂщѝ и҆ во́ дни вᲂпїю́щихъ , ѡ҆чи́сти на́ша
прегрѣше́нїѧ , и҆́бо милᲂсе́рдаго и҆́маши пᲂслꙋ́шающа твᲂѧ̀ мᲂльбы̀ , мт҃рьнею
ᲂу҆́бѡ мл҃твᲂю ѡ҆бъє́мши ᲂу҆мᲂлѝ .

=пѣ́снь , д҃ . і҆рмо́съ . Г=о́рꙋ тѧ бл҃гᲂда́тїю бж҃їею присѣ́ннꙋ ,
прᲂзᲂрли́выма а҆вва́кꙋмъ ᲂу҆смᲂтри́въ ѻ҆чи́ма , и҆з̾ тебѐ и҆зы́ти і҆и҃леви ,
прᲂвᲂз̾глаша́ше ст҃а́гѡ , на спасе́нїе на́ше и҆҆ ѡ҆бнᲂвле́нїе . ~Прᲂсїѧ́й ми
бг҃ᲂнача́льнаѧ трисл҃нечнаѧ сїѧ́ньми , твᲂи́ми бг҃ᲂдѣ́тельными лꙋча́ми ,
серде́чныма ѻ҆чи́ма дᲂбро́тꙋ ѡ҆блиста́ти , є҆́же па́че ᲂу҆ма̀ бг҃ᲂнача́льныѧ тѝ
свѣ́тлᲂсти , и҆ свѣтᲂда́тельнагѡ и҆ сла́дкагѡ прича́стїѧ . ~Пе́рвѣе небеса̀
ᲂу҆тве́рждь гдⷭ҇и , и҆ всю̀ си́лꙋ и҆́хъ сло́вᲂмъ свᲂи́мъ вседѣ́тельнымъ , и҆
дх҃ᲂмъ ᲂу҆́стъ со є҆сте́ственымъ . съ ни́ми же влады́чествꙋеши всѧ́ческимъ ,
трисїѧ́ннымъ є҆динᲂнача́льнымъ бжⷭ҇тво́мъ . =сла́ва . Ꙗ҆́=кᲂже сᲂзда́ мѧ ,
по ѻ҆́бразꙋ свᲂемꙋ̀ и҆ по пᲂдо́бїю , бг҃ᲂнача́льнаѧ и҆ вседѣ́тельнаѧ трⷪ҇це ,
свѣтᲂнача́льнаѧ є҆ди́нице , в̾разꙋмѝ и҆ прᲂсвѣтѝ , твᲂри́ти во́лю твᲂю̀ ст҃ꙋ́ю
и҆ бл҃гꙋ́ю в̾ крѣ́пᲂсти , и҆ сᲂверше́нꙋю . =и҆ нн҃ѣ .= ~Рᲂдила̀ є҆сѝ пречⷭ҇таѧ
є҆ди́нᲂгѡ ѿ трⷪ҇цы , бг҃ᲂнача́льна сн҃а , вᲂпло́щшасѧ на́съ ра́ди и҆з̾ тебѐ ,
и҆ прᲂсвѣ́щша земны́хъ , трисл҃нечнагѡ бжⷭ҇тва̀ невече́рнимъ свѣ́тᲂмъ , и҆
сїѧ́ньми .

=пѣ́снь , є҃ . і҆рмо́съ . П=рᲂсвѣще́й сїѧ́нїемъ прише́ствїѧ твᲂегѡ̀
хрⷭ҇тѐ , и҆҆ ѡ҆свѣще́и крⷭ҇то́мъ си мирскі́ѧ кᲂнцы̀ , срⷣца̀ прᲂсвѣтѝ свѣ́тᲂмъ
твᲂегѡ̀ бг҃ᲂразꙋ́мїѧ , правᲂвѣ́рнѡ хва́лѧщимъ тѧ . ~И҆́же пе́рвꙋю а҆́нг҃лѡмъ
ᲂу҆́тварь сла́вᲂю пᲂсредѣ̀ , непристꙋ́пными твᲂеѧ̀ дᲂбро́ты лꙋча́ми ѡ҆сїѧ́вши ,
твᲂи́ми зарѧ́ми прᲂсвѣтѝ , трⷪ҇це є҆динᲂвла́стнаѧ правᲂсла́внѡ тебѐ пᲂю́щихъ .
~Ны́нѣ є҆стество̀ , є҆ди́нственаѧ бг҃ᲂнача́льнаѧ трисл҃нечнаѧ вᲂспѣва́етъ тѧ̀ ,
є҆́же ѡ҆сꙋ́ществᲂвала є҆сѝ за бл҃гᲂсть , прегрѣше́нїемъ и҆ напа́стемъ
и҆спрᲂша́ющи и҆збавле́нїе , и҆ бѣ́дъ и҆ ско́рбей . =сла́ва . Ѻ҆=ц҃а и҆ сн҃а и҆
ст҃а́гѡ дх҃а , є҆ди́но є҆стество̀ и҆ бжⷭ҇тво̀ вѣ́рнїи сла́вимъ , раздѣ́льно и҆
нераздѣ́льнᲂе , є҆ди́наго бг҃а , неви́димыѧ и҆ ви́димыѧ тва́ри . =и҆ ны́нѣ .=
~Рече́нїѧ всѣ́хъ прᲂро́къ пред̾написа́ша пречⷭ҇таѧ твᲂѐ ржⷭ҇тво̀ ,
неи҆зрече́ннᲂе и҆ неᲂу҆до́бь сказꙋ́емᲂе , є҆́же мы̀ пᲂзна́хᲂмъ , тайнѡ
наꙋча́ющеє ѡ҆ є҆ди́нственѣмъ и҆ трисл҃нечнѣмъ бжⷭ҇твѣ̀ .

=пѣ́снь , ѕ҃ . і҆рмо́съ . Ѡ҆=бы́де на́съ пᲂслѣ́днѧѧ бе́здна , нѣ́сть
и҆҆збавлѧ́ѧи , в̾мѣни́хᲂмсѧ ꙗ҆́кѡ ѻ҆вча̀ на закᲂле́нїе , спасѝ лю́ди свᲂѧ̀
бж҃е на́шъ . ты́ бо крѣ́пᲂсть немᲂщны́мъ и҆҆ и҆҆справле́нїе .
~Равнᲂстᲂѧ́тельнꙋю си́лꙋ ꙗ҆́кѡ и҆мꙋ́щи , трⷪ҇це пресꙋ́щнаѧ , в̾ то́й же во́ли
хᲂтѣ́нїѧ , є҆ди́ница є҆сѝ прᲂста̀ и҆ нераздѣ́льна , ты̀ ᲂу҆́бѡ на́съ си́лᲂю
свᲂе́ю сᲂблюдѝ . ~Ты̀ всѧ̀ вѣ́ки хᲂтѣ́нїемъ свᲂи́мъ ꙗ҆́кѡ бл҃га сᲂста́вила
є҆сѝ ѿ несꙋ́щихъ , непᲂсти́жимаѧ трⷪ҇це , та́же и҆ чл҃ка сᲂздала̀ є҆сѝ , но и҆
ны́нѣ ѿ всѧ́кагѡ и҆зба́ви мѧ ѡ҆бстᲂѧ́нїѧ . =сла́ва . Б=ез̾нача́льнаѧ и҆
сᲂпресто́льнаѧ трⷪ҇це ст҃а́ѧ , ѻ҆́ч҃е и҆ сн҃е и҆ д́ш҃е , всѧ̀ живѧ́щи , всѧ́ же
свѣтѧ́щи , всѧ́ же спаса́ющи є҆ди́нᲂю си́лᲂю . тѧ́ бо сла́вѧтъ херꙋви́ми , и҆
мы̀ недᲂсто́йнїи хвалꙋ́ ти вᲂздае́мъ . =и҆ ны́нѣ . С=л҃нца незахᲂди́маго
хра́мъ была̀ є҆сѝ , сᲂзда́вшемꙋ и҆ ᲂу҆чини́вшемꙋ свѣти́ла вели́каѧ всеси́льнѡ ,
пречⷭ҇таѧ дв҃о бг҃ᲂневѣ́сто . но и҆ нн҃ѣ стрⷭ҇те́й мѧ и҆зба́ви и҆ мꙋче́нїѧ .

~Гдⷭ҇и пᲂми́лꙋй ,= гⷤ . сѣда́ленъ , гла́съ , а҃ . П=рипа́даемъ тѝ вѣ́рᲂю
ѿ срⷣца вᲂпїю́ще , пᲂми́лꙋй на́съ непᲂтре́бныѧ свᲂѧ̀ рабы̀ , трⷪ҇це
пребл҃га́ѧ , ѻ҆́ч҃е и҆ сн҃е с̾ дх҃ᲂмъ . и҆ ᲂу҆милᲂсе́рдисѧ всемлⷭ҇тиваѧ ,
на ста́до є҆́же сᲂбра̀ мꙋ́дрѣ , и҆ непреста́ннѡ сла́вѧщеє твᲂю̀ бла́гᲂсть .
=сла́ва , и҆ ны́нѣ , боⷢ҇ . Д=в҃о и҆́же и҆з̾ тебѐ неи҆зрече́ннѡ ро́ждьшемꙋсѧ
мᲂли́сѧ , на́ша ѡ҆блегчи́ти срⷣца̀ , во глꙋбинѣ̀ ѿчаѧ́нїѧ ѡ҆тѧгче́ннаѧ
прегрѣше́ньми . и҆ вᲂзведѝ ѿ ᲂу҆ны́нїи тѧ́жкихъ , сла́вити тѧ̀ всемлⷭ҇тиваѧ ,
є҆ди́нꙋ наде́ждꙋ рабѡ́мъ твᲂи́мъ .

=пѣ́снь , з҃ . і҆рмо́съ . Т=ебѐ мы́сленнꙋю бцⷣе пе́щь , раз̾смᲂтрѧ́емъ
вѣ́рнїи , ꙗ҆́кᲂже бо ѻ҆́трᲂки спасѐ трѝ превᲂзнᲂша́емыи , ми́ръ ѡ҆бнᲂви́лъ
є҆́сть , во́ чревѣ твᲂе́мъ сᲂверше́нъ , вᲂсхвалѧ́емыи ѻ҆ц҃е́мъ бг҃ъ и҆҆
препрᲂсла́вленъ . ~Сло́ве бж҃їи и҆ сᲂє҆сте́ственᲂе ѡ҆заре́нїе , вседержи́телѧ
бг҃а , ꙗ҆́кᲂже ѡ҆бѣща́сѧ є҆́же ᲂу҆тебѐ бг҃ᲂдѣ́тельнᲂе вселе́нїе сᲂтвᲂрѝ ꙗ҆́кѡ
бл҃гᲂꙋтро́бенъ , со ѻ҆ц҃е́мъ твᲂи́мъ и҆ дх҃ᲂмъ , и҆ стра́шна пᲂкажи́ мѧ бѣсо́мъ
и҆ страсте́мъ . ~Да твᲂегѡ̀ бл҃гᲂсе́рдїѧ влⷣко пꙋчи́нꙋ пᲂка́жеши на́мъ ,
сн҃а свᲂегѡ̀ к̾ на́шемꙋ пᲂсла́въ смире́нїю , па́ки вᲂѡбрази́лъ є҆сѝ на пе́рвꙋю
свѣ́тлᲂсть , но и҆ ны́нѣ бжⷭ҇твенымъ мѧ̀ вразꙋмѝ дх҃ᲂмъ . =сла́ва . Т=ре́ми
сщ҃е́нїи є҆ди́но бжⷭ҇тво̀ сла́вимъ , ѻ҆ц҃а без̾нача́льнагѡ , сн҃а же
сᲂпресто́льна , и҆ дх҃а во є҆ди́нᲂй держа́вѣ , вѣ́рнѡ вᲂпїе́мъ , ѻ҆ц҃ъ на́шихъ
бж҃е бл҃гᲂслᲂве́нъ є҆сѝ . =и҆ ны́нѣ . И҆́=же на херꙋви́мскᲂмъ прⷭ҇то́лѣ
нᲂси́мыи , всѧ́ческихъ цр҃ь , вᲂꙋтро́бꙋ твᲂю̀ дв҃ственꙋю всели́сѧ пречⷭ҇таѧ ,
всѣ́хъ и҆збавлѧ́ѧ ѿ тлѝ , ꙗ҆́кѡ чл҃кᲂлю́бецъ , но и҆ ны́нѣ твᲂи́ми мᲂли́твами
сᲂхрани́ мѧ .

=пѣ́снь , и҃ . і҆рмо́съ . Ч=ꙋ́до преве́лїе , рᲂсᲂда́вицꙋ вᲂѡ҆бразѝ пе́щь
ѻ҆́бразᲂмъ . ꙗ҆́же бо прїѧ́тъ не ѡ҆палѝ ю҆́ныхъ , та́кᲂже и҆ ѻ҆́гнь
бжⷭ҇твенныи дв҃ꙋ , ю҆́же про́йде чи́стꙋ . тѣ́мъ пᲂю́ще вᲂзᲂпїе́мъ ,
да блгⷭ҇ви́тъ тва́рь всѧ́каѧ гдⷭ҇а , и҆ превᲂзно́ситъ є҆гѡ̀ во́ вѣки .
~Ма́нїемъ бг҃ᲂдѣ́тельнымъ гдⷭ҇и всѣ́хъ , трисᲂста́вне и҆ вседержи́телю , нб҃са̀
прᲂсте́рлъ є҆сѝ ꙗ҆́кѡ ко́жꙋ , та́же и҆ землѝ ѿдѣли́лъ є҆сѝ глꙋбинꙋ̀ ,
всеси́льнᲂю тѝ го́рстїю . тѣ́мже и҆ рабы̀ твᲂѧ̀ ᲂу҆крѣпѝ , любо́вїю и҆
вѣ́рᲂю к̾ тебѣ̀ чл҃кᲂлю́бче , да тѧ̀ пᲂе́мъ во всѧ̀ вѣ́ки . ~Прᲂсвѣтѝ
бг҃ᲂнача́льнымъ свѣ́тᲂмъ чл҃ки , пᲂю́щїѧ тво́й трисл҃нечныи свѣ́тъ .
є҆ди́нственыи же па́ки сꙋщество́мъ , и҆ к̾ твᲂи́мъ свѣтᲂда́тельнымъ лꙋча́мъ
призира́ти прⷭ҇нѡ , и҆́ми же насы́щꙋсѧ сла́вы твᲂеѧ̀ сла́дкїѧ , и҆
бг҃ᲂда́тельныѧ и҆ всебᲂга́тыѧ , и҆ превᲂзнᲂшꙋ́ тѧ вѣ́рнѡ во всѧ̀ вѣ́ки .
=сла́ва . П=рїимѝ хвалꙋ̀ и҆ че́сть ѿ непᲂстижи́магѡ ᲂу҆ма̀ на́шегѡ , трⷪ҇це
пресᲂверше́наѧ , всѧ̀ ѡ҆зарѧ́ющи , и҆ ᲂу҆́мъ прᲂсвѣща́ющи , ѻ҆́бластїю сѝ и҆
си́лᲂю . тѧ́ бо сла́вѧтъ нбⷭ҇ныѧ си́лы , и҆ мы̀ земні́и немо́лчно вᲂпїе́мъ , и҆
превᲂзно́симъ во всѧ̀ вѣ́ки . =и҆ ны́нѣ .= ~Вᲂзнесѐ на нб҃са̀ , чл҃ческᲂе
прїе́мъ є҆стество̀ непрело́жно , сн҃ъ тво́й пречⷭ҇таѧ бцⷣе , премно́жествᲂмъ
бл҃гᲂсти , и҆зба́вль дре́внїѧ тлѝ . є҆мꙋ́же бл҃гᲂда́рственѡ вᲂспѣва́емъ ,
да блгⷭ҇ви́тъ тва́рь всѧ́каѧ гдⷭ҇а , и҆ превᲂзно́ситъ є҆гѡ̀ во́ вѣки .

=пѣ́снь , ѳ҃ . і҆рмо́съ . Ѻ҆́=бразъ чи́стагѡ ржⷭ҇тва̀ твᲂегѡ̀ , распала́емꙋ
кꙋпинꙋ̀ , ꙗ҆вѝ неѡ҆пали́мꙋ . и҆ ны́нѣ на на́съ напа́стей свирѣ́пѣющꙋю
ᲂу҆гаси́ти мо́лимсѧ пе́щь , да тѧ̀ бцⷣе непреста́ннѡ велича́емъ . ~Спасѝ
спаси́телю тва́ри , чꙋ́вственыѧ и҆ ᲂу҆́мныѧ , рабы̀ твᲂѧ̀ , бѣсо́вскагѡ навѣ́та
и҆ ѡ҆ѕлᲂбле́нїѧ , пречⷭ҇таѧ трⷪ҇це є҆динᲂсꙋ́щнаѧ , и҆ сᲂблюдѝ свᲂѐ ста́до
всегда̀ ненавѣ́тнѡ . ~Да глꙋбинꙋ̀ неи҆счете́нꙋю , и҆ сꙋ́щественнꙋю , пᲂка́жеши
свᲂеѧ̀ бл҃гᲂсти , да́лъ є҆сѝ на́мъ трисл҃нечне , и҆ є҆динᲂнача́льныи бж҃е
всеси́льне . ѡ҆бѣ́ты спаси́тельныѧ твᲂи́мъ рабо́мъ , и҆́хже сᲂверши́ти
спᲂдо́би . =сла́ва .= ~При́зри къ на́шимъ мᲂльба́мъ , и҆́же в̾ трїе́хъ
бг҃ᲂнача́льныхъ сᲂста́вѣхъ , є҆ди́нъ сы́и бг҃ъ всегда̀ сла́вимыи . и҆ пᲂда́ждь
твᲂи́мъ рабо́мъ ᲂу҆тѣше́нїе , мᲂли́твами пречⷭ҇тыѧ и҆ всепѣ́тыѧ бг҃ᲂмт҃ре . =и҆
нн҃ѣ . Н=естерпѣ̀ земна́го є҆стества̀ зрѣ́ти за́вистїю врага̀ , въ тлѣ́нїе
впа́дша , преслꙋша́нїемъ первᲂзда́ннаго , но прекло́нь небеса̀ сни́де
неразлꙋ́чсѧ , въ дв҃ѣй без̾ ѻ҆ц҃а вᲂпло́щьсѧ , да земны́ѧ ѡ҆бᲂжи́тъ .

=пᲂсе́м̾ , п=рипѣ́вы , григо́рїѧ синаи́та . ~дᲂсто́йно є҆́сть бг҃ᲂлѣ́пнѡ
є҆́же сла́вити тѧ̀ трⷪ҇це ст҃а́ѧ . =и҆ мл҃тва , в=семᲂгꙋ́щаѧ и҆ живᲂтвᲂрѧ́щаѧ
ст҃а́ѧ трⷪ҇це . ~пи́сано , на пᲂслѣдѝ в̾ кни́зѣ се́й .

Н=ача́ло ᲂу҆́трени по всѧ̀ нлⷣи . наче́ншꙋ і҆єре́ю := ~бл҃гᲂслᲂве́нъ бг҃ъ
на́шъ , всегда̀ и҆ нн҃ѣ и҆ при́снѡ и҆ во́ вѣки вѣкѡ́мъ . =мы́же : а҆=ми́нь .=
т=рⷭ҇то́е , и҆ по ѻ҆́ч҃е на́шъ . =і҆єре́й , вᲂз̾гла́съ . ꙗ҆́=кѡ твᲂѐ є҆́сть
црⷭ҇тво . =та́же , г=дⷭ҇и пᲂми́лꙋй , в҃і . =сла́ва , и҆ ны́нѣ , п=рїиди́те
пᲂклᲂни́мсѧ , гⷤ . =та́же , ѱл҃о́мъ , ѳі҃ . ᲂу҆=слы́шитъ тѧ гдⷭ҇ь в̾де́нь
печа́ли . =ѱл҃о́мъ , к҃ . г=дⷭ҇и си́лᲂю твᲂе́ю вᲂз̾весели́тсѧ цр҃ь . =сла́ва ,
и҆ нн҃ѣ . т=рⷭ҇то́е , и҆ по ѻ҆́ч҃е на́шъ . =трᲂпа́рь , гла́съ , а҃ . с=пасѝ
гдⷭ҇и лю́ди свᲂѧ̀ . =сла́ва . в=ᲂзнесы́исѧ на́ крⷭ҇тъ во́лею . =и҆ ны́нѣ .
п=ред̾ста́тельнице стра́шнаѧ . =та́же , і҆єре́й гл҃етъ є҆ктенїю̀ : п=ᲂми́лꙋй
на́съ бж҃е по вели́цѣй млⷭ҇ти твᲂе́й . ~є҆щѐ мо́лимсѧ ѡ҆ странѣ̀ на́шей
рᲂсси́йстей . ~є҆щѐ мо́лимсѧ за всю̀ бра́тїю и҆ за всѧ̀ хрⷭ҇тїа́ны ,
ѡ҆ здра́вїи и҆ ѡ҆ спасе́нїи . =та́же , вᲂз̾гла́съ . ꙗ҆́=кѡ ми́лᲂстивъ и҆
чл҃кᲂлю́бецъ бг҃ъ є҆сѝ . =та́же , С=ла́ва ст҃ѣ́й є҆динᲂсꙋ́щнѣй и҆
живᲂтвᲂрѧ́щѣй и҆ не раздѣли́мѣй трⷪ҇цѣ , всегда̀ и҆ нн҃ѣ и҆ прⷭ҇нѡ и҆ во́ вѣки
вѣко́мъ . =мы́же : а҆=ми́нь .= С=ла́ва въ вы́шнихъ бг҃ꙋ , и҆ на землѝ ми́ръ ,
в̾ чл҃цѣхъ бл҃гᲂвᲂле́нїе , гⷤ . =та́же , г=дⷭ҇и ᲂу҆стнѣ̀ мᲂѝ ѿве́рзеши , и҆
ᲂу҆ста̀ мᲂѧ̀ вᲂзвѣстѧ́тъ хвалꙋ̀ твᲂю̀ , вⷤ . =пᲂсе́мъ , ѱл҃о́мъ , г҃ . г=дⷭ҇и
что́сѧ ᲂу҆мно́жиша стꙋжа́ющїи мѝ . =ѱл҃о́мъ , л҃з . г=дⷭ҇и не ꙗ҆́рᲂстїю
твᲂе́ю ѡ҆бличѝ менѐ . =ѱл҃о́мъ , ѯ҃в . б=ж҃е бж҃е мо́й , к̾ тебѣ̀
ᲂу҆́тренюю . =таⷤ . с=ла́ва , и҆ нн҃ѣ . а҆ллилꙋ́їѧ , гⷤ , без̾ пᲂкло́нᲂвъ .
~гдⷭ҇и пᲂми́лꙋй , гⷤ . сла́ва , и҆ ны́нѣ . =ѱл҃о́мъ , п҃з . г=дⷭ҇и бж҃е
спасе́нїѧ мᲂегѡ̀ . =ѱл҃о́мъ , р҃в . б=лгⷭ҇вѝ дш҃е мᲂѧ̀ гдⷭ҇а и҆ всѧ̀
внꙋ́тренѧѧ мᲂѧ̀ . =ѱл҃о́мъ , рм҃в . г=дⷭ҇и ᲂу҆слы́ши мл҃твꙋ мᲂю̀ , внꙋшѝ
мᲂле́нїе мᲂѐ . =та́же , с=ла́ва , и҆ нн҃ѣ , а҆ллилꙋ́їѧ , гⷤ . =пᲂсе́мъ
і҆єре́й гл҃етъ , є҆ктенїю̀ вели́кꙋю . м=и́рᲂмъ гдⷭ҇ꙋ пᲂмо́лимсѧ . =и҆
по вᲂз̾гла́сѣ пᲂе́мъ , в̾ настᲂѧ́щїй гла́съ , ѻ҆кта́ѧ . б=г҃ъ гдⷭ҇ь и҆ ꙗ҆ви́сѧ
на́мъ , бл҃гᲂслᲂве́нъ грѧды́и во́ и҆мѧ гдⷭ҇не . =сти́хъ , а҃ . и҆=спᲂвѣ́дайтесѧ
гдⷭ҇ви ꙗ҆́кѡ бл҃гъ , ꙗ҆́кѡ во́ вѣки млⷭ҇ть є҆гѡ̀ . =сти́хъ , в҃ . ѡ҆=быше́дше
ѡ҆быдо́ша мѧ , и҆ и҆́менемъ гдⷭ҇нимъ прᲂтивлѧ́хсѧ и҆́мъ . =сти́хъ , г҃ . н=е
ᲂу҆мрꙋ̀ но жи́въ бꙋ́дꙋ , и҆ пᲂвѣ́мъ дѣ́ла гдⷭ҇нѧ . =сти́хъ , д҃ . к=а́мень
є҆го́же небрего́ша зи́ждꙋщїи , се́й бы́сть во главꙋ̀ ᲂу҆́глꙋ , ѿ гдⷭ҇а бы́сть
се́й , и҆ є҆́сть ди́вна во ѻ҆́чїю на́шею . =та́же , трᲂпа́рь , вᲂскрⷭ҇нъ .
гла́съ , а҃ . К=а́мени зна́менанꙋ ѿ і҆ꙋде́й , и҆ во́инѡмъ стрегꙋ́щимъ пречⷭ҇тᲂе
тѣ́ло твᲂѐ , вᲂскр҃се в̾ тре́тїи дн҃ь сп҃се , да́рꙋѧ ми́рᲂви жи́знь . сегѡ̀
ра́ди си́лы нбⷭ҇ныѧ вᲂпїѧ́хꙋ тѝ жизнᲂда́вче , сла́ва вᲂскрⷭ҇нїю тѝ хрⷭ҇тѐ ,
сла́ва црⷭ҇твїю тѝ , сла́ва смᲂтре́нїю твᲂемꙋ̀ , є҆ди́не чл҃кᲂлю́бче .
=два́жды . сла́ва , ст҃о́мꙋ , и҆́=же тᲂго̀ днѐ .= и҆ ны́нѣ , боⷢ҇ . п=о́ гласꙋ
трᲂпарѧ̀ ст҃а́гѡ . =а҆́ще ли не и҆́мать , то̀ глаго́лемъ : сла́ва , и҆ ны́нѣ ,
боⷢ҇ . Г=аврїи́лꙋ прᲂвѣща́вшꙋ тѝ дв҃о , є҆́же ра́дꙋисѧ . и҆ со́ гласᲂмъ
вᲂплᲂща́шесѧ всѣ́хъ влⷣка , в̾ тебѣ̀ ст҃ѣ́мъ кїѡ́тѣ , ꙗ҆́кᲂже речѐ пра́ведныи
дв҃дъ . ꙗ҆ви́сѧ прᲂстра́ннѣйши небе́съ , пᲂнᲂси́вши зижди́телѧ свᲂегѡ̀ . сла́ва
все́льшемꙋсѧ в̾ тѧ̀ , сла́ва прᲂше́дшемꙋ и҆з̾ тебѐ , сла́ва свᲂбᲂди́вшемꙋ на́съ
ржⷭ҇тво́мъ твᲂи́мъ .

=таⷤ , каѳи́сма . и҆=спᲂвѣ́мсѧ тебѣ̀ гдⷭ҇и . =и҆ по не́й є҆ктенїѧ̀ ма́лаѧ .
та́же , сѣда́ленъ , вᲂскрⷭ҇ныи . гла́съ , а҃ . Г=ро́бъ тво́й сп҃се во́ини
стрегꙋ́ще , ѿ ѡ҆блиста́нїѧ ꙗ҆́вльшагᲂсѧ а҆́нг҃ла ме́ртви бы́ша , прᲂпᲂвѣ́дающа
жена́мъ вᲂскрⷭ҇нїе . тебѐ сла́вимъ тлѝ пᲂтреби́телѧ , тебѣ̀ припа́даемъ
вᲂскрⷭ҇шемꙋ и҆́з̾ грᲂба , є҆ди́нᲂмꙋ бг҃ꙋ на́шемꙋ . =сти́хъ : вᲂскрⷭ҇нѝ гдⷭ҇и
бж҃е мо́й да вᲂзнесе́тсѧ рꙋка̀ твᲂѧ̀ , незабꙋ́ди ни́щихъ свᲂи́хъ до кᲂнца̀ .
Н=а крⷭ҇тѣ̀ распе́нсѧ во́лею ще́дре . во́ грᲂбѣ же пᲂлᲂже́нъ бы́въ ꙗ҆́кѡ ме́ртвъ
жизнᲂда́вче . держа́вꙋ сᲂкрꙋши́лъ є҆сѝ сме́ртнꙋю гдⷭ҇и . тебѐ вᲂстрепета́ша
вра́тницы а҆́дъстїи . ты́ бо вᲂздви́глъ є҆сѝ ᲂу҆ме́ршїѧ ѿ́ вѣка , хва́лѧщїѧ
твᲂю̀ держа́вꙋ . =сла́ва , и҆ ны́нѣ , боⷢ҇ . М=т҃рь тѧ бж҃їю мо́лимъ всѝ ,
дв҃ꙋ вᲂи́стинꙋ и҆ по ржⷭ҇твѣ̀ ꙗ҆́вльшꙋюсѧ , и҆ любо́вїю прибѣга́юще к̾ твᲂе́й
бл҃гᲂсти . тебе́ бо и҆́мамы грѣ́шнїи пред̾ста́тельницꙋ , и҆ тебѐ стѧжа́хᲂмъ
в̾ напа́стѣхъ спасе́нїе , є҆ди́нꙋ всенепᲂро́чнꙋю . =пᲂсе́мъ , чте́нїе .
та́же , кафи́сма . в=ᲂз̾люблю́ тѧ гдⷭ҇и крѣ́пᲂсте мᲂѧ̀ . =и҆ по не́й є҆ктенїѧ̀
ма́лаѧ . та́же , сѣда́ленъ . Ж=ены̀ ко́ грᲂбꙋ прїидо́ша ᲂу҆ра́ньшїи , и҆
а҆́нг҃льскᲂе ꙗ҆вле́нїе ви́дѣвше трепета́хꙋ . гро́бъ ѡ҆блистава́ше жи́знь ,
чꙋ́до ᲂу҆жаса́ше и҆́хъ . сегѡ̀ ра́ди ше́дше , ᲂу҆чн҃кѡ́мъ прᲂпᲂвѣ́дахꙋ
вᲂскрⷭ҇нїе . а҆́да и҆спрᲂве́ргъ хрⷭ҇то́съ , ꙗ҆́кѡ є҆ди́нъ крѣ́пᲂкъ и҆ си́ленъ .
и҆ сᲂвᲂста́ви ᲂу҆ме́ршїѧ всѧ̀ , ѡ҆сꙋжде́нїѧ стра́хъ разрꙋши́въ крⷭ҇то́мъ .
=сти́хъ : и҆спᲂвѣ́мсѧ тебѣ̀ гдⷭ҇и всѣ́мъ срⷣцемъ мᲂи́мъ , пᲂвѣ́мъ всѧ̀ чꙋдеса̀
твᲂѧ̀ . М=лⷭ҇тивнᲂе мѷрᲂно́сицъ а҆́нг҃лъ ви́дѣвъ к̾ ни́мъ гл҃аше ,
небез̾вре́мене тече́нїе сᲂтвᲂри́сте , и҆́щꙋще жива́го во́ грᲂбѣ . но ско́рѡ
ше́дше прᲂпᲂвѣ́дите ᲂу҆чн҃кѡ́мъ , ꙗ҆́кѡ вᲂскр҃се хрⷭ҇то́съ бг҃ъ , пᲂдаѧ̀ ми́рᲂви
ве́лїю ми́лᲂсть . =сла́ва , и҆ ны́нѣ , боⷢ҇ . З=аче́нши не ѡ҆па́льно ѻ҆́гнь
бжⷭ҇твенныи , и҆ ро́ждьши без̾сѣ́мене и҆сто́чника жи́зни гдⷭ҇а , ѡ҆бра́дᲂваннаѧ
бцⷣе , спасѝ тебѐ велича́ющихъ .

=та́же , кафи́сма : б=л҃же́ни непᲂро́чнїи .= пᲂсе́мъ , трᲂпарѝ :
а҆́=нг҃льскїи сᲂбо́ръ . ~пи́саны , в̾ кᲂнцѣ̀ кни́ги сеѧ̀ . =та́же , і҆єре́й
гл҃етъ , є҆ктенїю̀ ма́лꙋю . по вᲂз̾гла́сѣ , и҆пако́й . Р=азбо́йничо
пᲂкаѧ́нїе ра́й ѿве́рзе . пла́чь же мѷрᲂно́сицъ ра́дᲂсть вᲂзвѣстѝ , ꙗ҆́кѡ
вᲂскр҃се гдⷭ҇ь , пᲂдаѧ̀ ми́рᲂви ве́лїю млⷭ҇ть .

=степе́нны . гла́съ , а҃ . а҆нтифѡ́нъ , а҃ . пᲂе́мъ по два́жды . В=негда̀
скᲂрбѣ́ти ми , ᲂу҆слы́ши мᲂѧ̀ бᲂлѣ́зни , гдⷭ҇и к̾ тебѣ̀ взᲂвꙋ̀ . ~Пꙋсты́ннымъ
непреста́ннѡ бжⷭ҇твеннᲂе жела́нїе быва́етъ , ѿ́ мира сꙋ́етнагѡ крᲂмѣ̀ .
~Ст҃о́мꙋ дх҃҃ꙋ че́сть и҆ сла́ва , ꙗ҆́кᲂже ѻ҆ц҃ꙋ пᲂдᲂба́етъ , кꙋ́пно же и҆ сн҃ꙋ .
сегѡ̀ ра́ди пᲂе́мъ трⷪ҇цѣ є҆динᲂдержа́внѣй .

=а҆нтифѡ́нъ , в҃ . В=ъ го́ры твᲂи́хъ вᲂзне́съ мѧ зако́нъ дᲂбрᲂдѣ́телей ,
прᲂсвѣтѝ бж҃е да пᲂю́ ти . ~Десно́ю ти рꙋко́ю прїи́мъ ты̀ сло́ве , сᲂхрани́ мѧ
и҆ сᲂблюдѝ , да не ѻ҆́гнь менѐ ѡ҆пали́тъ грѣхо́вныи . ~Ст҃ы́мъ дх҃ᲂмъ всѧ́ка
тва́рь ѡ҆бнᲂвлѧ́етсѧ , па́ки ѡ҆браща́ющисѧ на пе́рвᲂе , равнᲂмо́щенъ бо є҆́сть
ѻ҆ц҃ꙋ и҆ сло́вꙋ .

=а҆нтифѡ́нъ , г҃ . Ѻ҆=ре́кшихъ мнѣ̀ , вни́демъ во двᲂры̀ гдⷭ҇ни ,
вᲂзвесели́мисѧ дх҃ъ сра́дꙋетмисѧ срⷣце . ~Въ дᲂмꙋ̀ дв҃дᲂвѣ стра́хъ вели́къ ,
тꙋ́бо престо́лᲂмъ пᲂста́вленѡмъ , сꙋ́дѧтсѧ всѧ́ка племена̀ земна́ѧ и҆ ꙗ҆зы́цы .
~Ст҃о́мꙋ дх҃ꙋ че́сть и҆ пᲂкланѧ́нїе , сла́ва и҆ держа́ва , ꙗ҆́кᲂже ѻ҆ц҃ꙋ
дᲂсто́итъ , и҆ сн҃ᲂви же принᲂси́ти . є҆ди́нство бо є҆́сть трⷪ҇ца , є҆стество́мъ
а҆ не ли́цы .

=і҆єре́й , глаго́летъ : в=о́нмемъ .= м=и́ръ всѣ́мъ .= п=ремꙋ́дрᲂсть .=
прᲂки́мен̾ , ѱл҃о́мъ , дв҃дᲂвъ . Н=н҃ѣ вᲂскрⷭ҇нꙋ̀ гл҃етъ гдⷭ҇ь , пᲂлᲂжꙋ́сѧ
во спасе́нїе и҆ не ѡ҆бинꙋ́юсѧ ѡ҆ не́мъ . =сти́хъ : с=лᲂвеса̀ гдⷭ҇нѧ слᲂвеса̀
чи́ста . =і҆єре́й : ꙗ҆́=кѡ ст҃ъ є҆сѝ гдⷭ҇и бж҃е на́ш̾ . =та́же : В=сѧ́ко
дыха́нїе да хва́литъ гдⷭ҇а . =сти́хъ : х=вали́те бг҃а во ст҃ы́хъ є҆гѡ̀ ,
хвали́те є҆гѡ̀ во ᲂу҆тверже́нїи си́лъ є҆гѡ̀ . =і҆єре́й : и҆ =ѡ҆спᲂдо́битисѧ
на́мъ дᲂсто́йнѡ пᲂслꙋ́шати ст҃а́гѡ є҆ѵⷢ҇а́лїѧ . =пᲂе́мъ : Г=дⷭ҇и пᲂми́лꙋй ,
=гⷤ .= =і҆єре́й : п=ремꙋ́дрᲂсть , про́сти ᲂу҆слы́шимъ ст҃а́го . =і҆єре́й ,
гл҃етъ , є҆ѵⷢ҇а́лїе рѧ́дꙋ .= ~вᲂскрⷭ҇нїе хрⷭ҇то́во , =аⷤ . та́же , ѱл҃о́мъ ,
н҃ . п=ᲂми́лꙋй мѧ бж҃е . =сла́ва . м=л҃твъ ра́ди а҆пⷭ҇лъ , ми́лᲂстиве ѡ҆чи́сти
мно́жество сᲂгрѣше́нїи на́шихъ .= и҆ ны́нѣ . м=л҃твъ ра́ди бцⷣы , ми́лᲂстиве
ѡ҆чи́сти мно́жество сᲂгрѣше́нїи на́шихъ . =та́же , п=ᲂми́лꙋй мѧ бж҃е
по вели́цѣй млⷭ҇ти твᲂе́й по мно́гимъ щедро́тамъ твᲂи́мъ , ѡ҆чи́сти
без̾зако́нїѧ мᲂѧ̀ , бж҃е сп҃се мо́й . =стихѣ́ра , вᲂскрⷭ҇на . гла́съ , ѕ҃ .
В=ᲂскр҃съ і҆с҃ъ ѿ́ грᲂба , ꙗ҆́кᲂже прᲂречѐ . и҆ дарᲂва̀ на́мъ живо́тъ вѣ́чныи ,
ми́ръ и҆ ве́лїю млⷭ҇ть . =і҆єре́й , гл҃етъ : с=пасѝ бж҃е лю́ди . =пᲂе́мъ :
Г=дⷭ҇и пᲂми́лꙋй , =ві҃ . і҆єре́й , вᲂз̾гла́съ : м=и́лᲂстїю и҆ щедро́тами .
К=ано́нъ , вᲂскрⷭ҇нъ . пѣ́снь , а҃ . і҆рмоⷭ҇ . Т=вᲂѧ̀ пᲂбѣди́тельнаѧ десни́ца ,
бг҃ᲂлѣ́пнѡ в̾ крѣ́пᲂсти прᲂсла́висѧ . та́ бо без̾сме́ртне всемᲂгꙋ́щаѧ прᲂти́вныѧ
сᲂтрѐ , і҆и҃льтѧнѡмъ пꙋ́ть глꙋбины̀ ѡ҆бно́вльши . =запѣ́въ : сла́ва гдⷭ҇и
вᲂскрⷭ҇нїю твᲂемꙋ̀ . Р=ꙋка́ма пречи́стыма , ѿ пе́рсти бг҃ᲂлѣ́пнѡ и҆спе́рва
сᲂзда́въ мѧ . рꙋ́цѣ распрᲂсте́рлъ є҆сѝ на крⷭ҇тѣ̀ , ѿ землѝ взыва́ѧ
тлѣ́ннᲂе ми тѣ́ло , є҆́же ѿ дв҃ы вᲂспрїѧ́тъ . ~Оу҆мерщве́нїе прїе́млѧ менѐ
ра́ди , и҆ дш҃ꙋ сме́рти предадѐ . и҆́же в̾дᲂхнᲂве́нїемъ бжⷭ҇твенымъ дш҃ꙋ ми
в̾лᲂжи́въ , и҆ ѿрѣши́въ вѣ́чныхъ ᲂу҆́зъ . и҆ сᲂвᲂскр҃си́въ , нетлѣ́нїемъ
прᲂсла́ви . =боⷢ҇ . Р=а́дꙋисѧ бл҃гᲂда́ти и҆сто́чниче . ра́дꙋисѧ лѣ́ствице и҆
две́ре нбⷭ҇наѧ . ра́дꙋисѧ свѣ́щниче и҆ рꙋ́чко злата́ѧ , и҆ гᲂро̀ несѣко́маѧ .
ꙗ҆́же жизнᲂда́вца хрⷭ҇та̀ ми́рᲂви рᲂдила̀ є҆сѝ .

и҆́=нъ , кано́нъ , крⷭ҇тᲂвᲂскрⷭ҇нъ . і҆рмо́съ . Х=рⷭ҇то́съ ражда́етсѧ
сла́вите . з=апѣ́въ : сла́ва гдⷭ҇и крⷭ҇тꙋ̀ твᲂемꙋ̀ и҆ вᲂскрⷭ҇нїю . Х=рⷭ҇то́съ
ѡ҆бᲂжа́етъ мѧ вᲂплᲂща́ѧсѧ . хрⷭ҇то́съ мѧ вᲂзно́ситъ смирѧ́ѧсѧ . хрⷭ҇то́съ
без̾стра́стна мѧ твᲂри́тъ , стражда̀ живᲂда́вецъ є҆стество́мъ пло́ти . тѣ́мже
вᲂспѣва́ю ра́дᲂстїю пѣ́снь , ꙗ҆́кѡ прᲂсла́висѧ . ~Хрⷭ҇то́съ вᲂз̾дви́же мѧ
распина́емь . хрⷭ҇то́съ вᲂскреси́ мѧ ᲂу҆мерщвлѧ́емь . хрⷭ҇то́съ жи́знь ми
да́рꙋетъ . тѣ́мже съ весе́лїемъ рꙋка́ма плещꙋ̀ , вᲂспѣва́ю сп҃сꙋ пᲂбѣ́днꙋю
пѣ́снь , ꙗ҆́кѡ прᲂсла́висѧ . =боⷢ҇ . Б=г҃а дв҃це зачала̀ є҆сѝ . хрⷭ҇та́ же
въ дв҃ствѣ рᲂдила̀ є҆сѝ , и҆з̾ тебѐ вᲂплᲂща́ема пречⷭ҇таѧ . є҆ди́нᲂгѡ
сᲂста́вᲂмъ є҆динᲂро́дна , во двᲂю̀ сꙋществꙋ̀ зна́ема сн҃а . ꙗ҆́кѡ прᲂсла́висѧ .

и҆́=нъ , кано́нъ , прест҃ѣ́й бцⷣѣ . і҆рмо́съ . Т=вᲂѧ̀ пᲂбѣди́тельнаѧ .
з=апѣ́въ : прест҃а́ѧ гжⷭ҇е бцⷣе спасѝ на́съ . К=ꙋ́ю тебѣ̀ дᲂсто́йнꙋю пѣ́снь ,
на́ше принесе́тъ немᲂже́нїе ; то́чїю ѡ҆бра́дᲂваннꙋю , є҆́йже гаврїи́лъ на́съ
та́йнѡ наꙋчи́лъ є҆́сть . ра́дꙋисѧ бцⷣе дв҃о мт҃и без̾невѣ́стнаѧ . ~Прⷭ҇нѡ
дв҃ѣ , и҆ мт҃ри цр҃ѧ вы́шнихъ си́лъ , ѿчи́ста срⷣца дх҃о́внѣ вѣ́рнїи
вᲂзᲂпїе́мъ . ра́дꙋисѧ бцⷣе дв҃о мт҃и без̾невѣ́стнаѧ . ~Неи҆зрече́нна бе́здна .
твᲂегѡ̀ непᲂсти́жимагѡ ржⷭ҇тва̀ всечⷭ҇таѧ . вѣ́рнїи несꙋмѣ́нно ᲂу҆́бѡ , чⷭ҇тѣй
припа́даемъ тѝ гл҃юще . ра́дꙋисѧ бцⷣе дв҃о мт҃и без̾невѣ́стнаѧ . и҆́=нъ ,
кано́нъ , в̾ минѣ́и , ст҃о́мꙋ .=

=катава́сїѧ , п=о ᲂу҆ста́вꙋ .

=пѣ́снь , г҃ . і҆рмо́съ . Є҆=ди́не свѣ́дыи земны́хъ сꙋщество̀ немᲂщно́е , и҆
млⷭ҇тивно внѐ ѡ҆бᲂлкі́исѧ , препᲂѧ́ши мѧ с̾вы́ше си́лᲂю , вᲂспѣва́ти ти
ст҃ы́и , цр҃кви дш҃е́внаѧ , неи҆зрече́нныѧ сла́вы ти чл҃кᲂлю́бче . ~Бг҃ъ сы́и
менѐ бл҃же , па́дша ᲂу҆ще́дрилъ є҆сѝ , и҆ сни́ти ко мнѣ̀ бл҃гᲂи҆зво́ливъ .
распѧ́тїемъ же вᲂз̾дви́же мѧ , вᲂпи́ти ти ст҃ы́и , и҆́же сла́вѣ гдⷭ҇ь
не и҆змѣ́нныи бл҃гᲂстїю . ~Живо́тъ сᲂста́венъ хрⷭ҇тѐ сы́и , во и҆стлѣ́вша мѧ
ꙗ҆́кѡ ми́лᲂстивъ бг҃ъ ѡ҆бо́лксѧ . в̾ пе́рсть сме́рти сᲂше́дъ влⷣко , сме́рти
держа́вꙋ разрꙋши́лъ є҆сѝ . и҆ ме́ртвъ тридне́вно вᲂскр҃се , в̾ нетлѣ́нїе мѧ
ѡ҆блечѐ . =боⷢ҇ . Б=г҃а заче́нши во ᲂу҆тро́бѣ дв҃це , дх҃ᲂмъ ᲂу҆́бѡ прест҃ы́мъ
пребы́сть неѡ҆пали́ма , занѐ тѧ̀ кꙋпина̀ закᲂнᲂда́вцꙋ мѡѷсе́ю , пали́ма и҆
нежего́ма ꙗ҆́вѣ пре́же вᲂз̾вѣстѝ , прїе́мшꙋю ѻ҆́гнь непᲂстᲂѧ́нныи .

=и҆́нъ і҆рмо́съ . П=ервᲂвѣ́чнᲂмꙋ ѿ ѻ҆ц҃а . ~И҆́же на свᲂю̀ ра́мꙋ заблꙋ́ждьшеє
ѻ҆вча̀ вᲂспрїе́мшемꙋ , и҆ низ̾ло́жшемꙋ дре́вᲂмъ прегрѣше́нїѧ є҆гѡ̀ , хрⷭ҇тꙋ̀
бг҃ꙋ вᲂзᲂпїе́мъ , вᲂз̾дви́гнꙋвыи ро́гъ на́шъ , ст҃ъ є҆сѝ гдⷭ҇и . ~Вᲂзве́дшемꙋ
па́стырѧ вели́каго и҆з̾ а҆́да хрⷭ҇та̀ , и҆ ст҃льствᲂмъ є҆гѡ̀ а҆пⷭ҇лы , мꙋ́дрѣ
ꙗ҆зы́ки ᲂу҆па́сшемꙋ , и҆́стинᲂю и҆ бжⷭ҇твенымъ дх҃ᲂмъ вѣ́рнїи да пᲂслꙋ́жимъ .
~И҆́же ѿ дв҃ы вᲂплᲂти́вшемꙋсѧ без̾ сѣ́мене во́лею хрⷭ҇тꙋ̀ , и҆ ро́ждьшꙋю
по ржⷭ҇твѣ̀ бжⷭ҇твенᲂю си́лᲂю , чⷭ҇тꙋю дв҃ꙋ сᲂхра́ньшемꙋ , и҆́же над̾ всѣ́ми
бг҃ꙋ вᲂзᲂпїе́мъ , ст҃ъ є҆сѝ гдⷭ҇и .

=и҆́нъ і҆рмо́съ . Є҆=ди́не свѣ́дыи . ~Ѻ҆́блакъ тѧ̀ ле́гкїи нело́жно
дв҃о и҆менꙋ́емъ , прᲂро́ческими наставлѧ́еми глаго́лми . прїи́де ᲂу҆́бѡ на тѧ̀
гдⷭ҇ь , разᲂри́ти є҆гѵ́петскїѧ пре́лести рꙋкᲂтвᲂре́нїѧ , и҆ прᲂсвѣти́ти си́мъ
слꙋжа́щїѧ . ~Тѧ̀ запечатлѣ́ннꙋю вᲂи́стинꙋ , и҆ заключе́нꙋю и҆сто́чникꙋ две́рь ,
ли́къ прᲂро́ческїи наречѐ . дв҃ства твᲂегѡ̀ всепѣ́таѧ , и҆з̾ дале́ча ѻ҆́бразы
на́мъ пи́шꙋще , ꙗ҆́же сᲂблюдѐ и҆ по ржⷭ҇твѣ̀ .

=і҆єре́й гл҃етъ , є҆ктенїю̀ ма́лꙋю . та́же : кᲂнда́къ , и҆ и҆́кᲂсъ , и҆
сѣда́лен̾ , в̾ минѣ́и , ст҃о́мꙋ . а҆́ще є҆́сть .=

=пѣ́снь , д҃ . і҆рмо́съ . Г=о́рꙋ тѧ бл҃гᲂда́тїю бж҃їею присѣ́ннꙋ ,
прᲂзᲂрли́выма а҆вва́кꙋмъ ᲂу҆смᲂтри́въ ѻ҆чи́ма , и҆з̾ тебѐ и҆зы́ти і҆и҃леви ,
прᲂвᲂз̾глаша́ше ст҃а́гѡ , на спасе́нїе на́ше и҆҆ ѡ҆бнᲂвле́нїе . ~Кто̀ се́й ;
сп҃съ и҆́же и҆з̾ є҆де́ма прихᲂдѧ̀ , вѣне́цъ нᲂсѧ̀ терно́венъ , ѡ҆червле́нїе
ри́знᲂе и҆мы́и , на́ древѣ висѧ̀ . то́й і҆и҃лю ᲂу҆́бѡ є҆́сть ст҃ы́и ,
на спасе́нїе на́ше и҆ ѡ҆бнᲂвле́нїе . ~Ви́дите лю́дїє непᲂкᲂри́вїи , и҆
пᲂстыди́тесѧ , є҆го́же ꙗ҆́кѡ ѕлᲂдѣ́ѧ вы̀ вᲂзнестѝ на крⷭ҇тъ ᲂу҆пила́та
и҆спрᲂси́сте ᲂу҆мᲂвре́дно велѣ́нїе , и҆ се́й сме́рти разрꙋши́въ си́лꙋ ,
бг҃ᲂлѣ́пнѡ вᲂскр҃се и҆́з̾ грᲂба . =боⷢ҇ . Д=ре́во тѧ̀ дв҃це жи́зни с̾вѣ́мы ,
неснѣде́нъ бо пло́дъ сме́рть нᲂсѧ́щь , чл҃кѡмъ и҆з̾ тебѐ прᲂзѧбѐ , но живᲂта̀
приснᲂсꙋ́щнагѡ наслажде́нїе , на спасе́нїе на́ше и҆ ѡ҆бнᲂвле́нїе .

=и҆́нъ і҆рмо́съ . Ж=е́злъ и҆с̾ко́рене і҆єссе́ѡва . ~Кто̀ се́й красе́нъ
и҆з̾ є҆де́ма , и҆ сегѡ̀ ѡ҆червле́нїе ри́знᲂе , ѿ винᲂгра́да вᲂсо́рска ;
красе́нъ ꙗ҆́кѡ бг҃ъ , ꙗ҆́кѡ зе́менъ же кро́вїю , пло́тьско ѡ҆дѣѧ́нїе червлено̀
нᲂсѧ̀ . є҆мꙋ́же пᲂе́мъ вѣ́рнїи , сла́ва си́лѣ твᲂе́й гдⷭ҇и . ~Хрⷭ҇то́съ
бꙋ́дꙋщихъ бл҃гъ ꙗ҆́вльсѧ первᲂст҃ль , прегрѣше́нїѧ на́ша ѿгна́лъ є҆́сть ,
ѡ҆бно́вль стра́ненъ пꙋ́ть свᲂе́ю кро́вїю , в̾ лꙋ́чшꙋю же и҆ сᲂверше́ннѣйшꙋю
в̾ни́де ски́нїю , прⷣтча на́шъ во ст҃а́ѧ . ~Ꙗ҆́кᲂже ре́клъ є҆сѝ в̾ тре́тїи
дн҃ь хрⷭ҇тѐ вᲂскр҃съ и҆́з̾ грᲂба , в̾ сᲂста́внѣй и҆́стинѣ . разᲂре́нꙋю бо
цр҃квь свᲂегѡ̀ тѣлесѐ , ꙗ҆́кѡ сᲂдѣ́тель ѡ҆бнᲂви́лъ є҆сѝ . нетлѣ́ненъ же ꙗ҆́кѡ
бг҃ъ ꙗ҆́вльсѧ , и҆ чл҃къ нетлѣ́ненъ . =боⷢ҇ . Є҆́=ввинъ дре́внїи до́лгъ ,
и҆спрᲂси́ла є҆сѝ препѣ́таѧ , ѿ и҆́же на́съ ра́ди ꙗ҆́вльшагᲂсѧ но́вагѡ а҆да́ма .
сᲂєди́нивъ бо себѐ чи́стымъ зача́тїемъ , пло́ть ᲂу҆́мнꙋю и҆ ѡ҆дш҃евле́нꙋю ,
и҆з̾ тебѐ прᲂи҆зы́де хрⷭ҇то́съ є҆ди́нъ сꙋгꙋ́бъ сᲂверше́нїемъ гдⷭ҇ь .

=и҆́нъ і҆рмо́съ . Г=о́рꙋ тѧ бл҃гᲂда́тїю бж҃їею .= С=лы́ши чꙋде́съ нб҃о , и҆
внꙋша́й землѐ , ꙗ҆́кѡ дщѝ а҆да́ма пе́рстнагѡ па́дшагѡ , бг҃ꙋ сᲂтвᲂрена̀
бы́сть , и҆ свᲂемꙋ̀ сᲂдѣ́телю рᲂди́тельница , на спасе́нїе на́ше и҆
ѡ҆бнᲂвле́нїе . ~Пᲂе́мъ вели́кᲂе и҆ стра́шнᲂе твᲂѐ та́инство , преми́рныхъ бо
ᲂу҆таи́всѧ чинᲂнача́льникъ , на тѧ̀ и҆́же прⷭ҇нѡ сы́и сни́де , ꙗ҆́кѡ до́ждь
на рꙋно̀ всепѣ́таѧ , на спасе́нїе на́ше и҆ ѡ҆бнᲂвле́нїе .

=пѣ́снь , є҃ . і҆рмо́съ . П=рᲂсвѣще́й сїѧ́нїемъ прише́ствїѧ твᲂегѡ̀
хрⷭ҇тѐ , и҆҆ ѡ҆свѣще́и крⷭ҇то́мъ си мирскі́ѧ кᲂнцы̀ , срⷣца̀ прᲂсвѣтѝ свѣ́тᲂмъ
твᲂегѡ̀ бг҃ᲂразꙋ́мїѧ , правᲂвѣ́рнѡ хва́лѧщимъ тѧ . ~Па́стырѧ ѻ҆вца́мъ вели́кагѡ
и҆ гдⷭ҇а , і҆ꙋде́и дре́вᲂмъ крⷭ҇тнымъ ᲂу҆мертви́ша . но то́й са́мъ ꙗ҆́кѡ ѻ҆́вцы
ме́ртвыѧ во а҆́дѣ пᲂгребе́ныѧ , держа́вы сме́ртныѧ и҆зба́ви . ~Крⷭ҇то́мъ свᲂи́мъ
смире́нїе бл҃гᲂвѣсти́въ , и҆ прᲂпᲂвѣ́далъ є҆сѝ сп҃се мо́й , плѣне́нымъ
ѡ҆ставле́нїе , держа́щаго же пᲂсрами́въ хрⷭ҇тѐ . на́га и҆ ѡ҆бнища́вша
пᲂказа́лъ є҆сѝ , бжⷭ҇твенымъ сѝ вᲂста́нїемъ . =боⷢ҇ . П=рᲂше́нїѧ вѣ́рныхъ
прᲂсѧ́щихъ всепѣ́таѧ непре́зри , но прїимѝ . и҆ сїѧ̀ дᲂнᲂша́й сн҃ꙋ свᲂемꙋ̀
пречⷭ҇таѧ , бг҃ꙋ є҆ди́нᲂмꙋ бл҃гᲂда́телю . тебе́ бо пред̾ста́тельницꙋ
стѧжа́хᲂмъ .

=и҆́нъ і҆рмо́съ . Б=г҃ъ сы́и ми́ра . =Ѽ= бᲂга́тство , и҆ глꙋбино̀ премꙋ́дрᲂсти
бж҃їѧ ; ѡ҆бъє́млѧ премꙋ́дрыѧ гдⷭ҇ь , ѿ кᲂва́рства тѣ́хъ и҆зба́вилъ є҆́сть
на́съ . пᲂстрада́въ бо во́лею не́мᲂщїю плᲂтьско́ю , свᲂе́ю же крѣ́пᲂстїю
ѡ҆живлѧ́ѧ мертвецы̀ вᲂскр҃си́лъ є҆́сть . ~Бг҃ъ сы́и примѣша́етсѧ пло́ти на́съ
ра́ди , и҆ распина́етсѧ и҆ ᲂу҆мира́етъ , и҆ пᲂгребе́нъ бы́сть , и҆ а҆́бїе
вᲂскр҃се . и҆ взы́де свѣ́тло с̾ пло́тїю свᲂе́ю хрⷭ҇то́съ , ко ѻ҆ц҃ꙋ .
с̾ не́ю же и҆ прїи́детъ , и҆ спасе́тъ , бл҃гᲂче́стнѡ тᲂмꙋ̀ пᲂслꙋжи́вшихъ .
=боⷢ҇ . С=т҃ы́хъ ст҃а́ѧ дв҃о чи́стаѧ , ст҃ы́хъ ст҃а́гѡ рᲂдила̀ є҆сѝ ,
всѧ́ческаѧ ѡ҆сщ҃а́ющагѡ хрⷭ҇та̀ и҆зба́вителѧ . тѣ́мже тѧ̀ цр҃цꙋ и҆ влⷣчцꙋ
всѣ́хъ , ꙗ҆́кѡ мт҃рь зижди́телѧ тва́ремъ прᲂпᲂвѣ́дꙋемъ .

=и҆́нъ і҆рмо́съ . П=рᲂсвѣще́й сїѧ́нїемъ .= В=еселѧ́тсѧ нбⷭ҇ныѧ си́лы зрѧ́ще
тѧ , ра́дꙋютжесѧ с̾ ни́ми чл҃ческаѧ сᲂставле́нїѧ . и҆́бо ржⷭ҇тво́мъ твᲂи́мъ
сᲂвᲂкꙋпи́шасѧ дв҃о бцⷣе , є҆́же дᲂсто́йнѡ сла́вимъ . ~Сла́витъ пѣ́снь всѧ́каѧ
премꙋ́дрыхъ , и҆ пᲂхва́льнаѧ дв҃ѣй мт҃ри бж҃їи принᲂси́маѧ . и҆́бо сїѧ̀
хра́мъ бы́сть сла́вы пребжⷭ҇твеныѧ , ю҆́же дᲂсто́йнѡ сла́вимъ . ~Да дви́житсѧ
всѧ́къ ꙗ҆зы́къ чл҃ческїи и҆ мы́сль , к̾ пᲂхвалѣ̀ чл҃ческагѡ вᲂи́стинꙋ
ᲂу҆дᲂбре́нїѧ . дв҃аѧ бо прїи́де ꙗ҆́вьственѣ , сла́вѧщи вѣ́рᲂю тᲂѧ̀
вᲂспѣва́ющихъ чꙋдеса̀ .

=пѣ́снь , ѕ҃ . і҆рмо́съ . Ѡ҆=бы́де на́съ пᲂслѣ́днѧѧ бе́здна , нѣ́сть
и҆҆збавлѧ́ѧи , в̾мѣни́хᲂмсѧ ꙗ҆́кѡ ѻ҆вча̀ на закᲂле́нїе , спасѝ лю́ди свᲂѧ̀
бж҃е на́шъ . ты́ бо крѣ́пᲂсть немᲂщны́мъ и҆҆ и҆҆справле́нїе . ~Сᲂгрѣше́нїемъ
первᲂзда́ннаго гдⷭ҇и , лю́тѣ ᲂу҆ѧзви́хᲂмсѧ , ра́нᲂю же твᲂе́ю влⷣко
и҆сцѣлѣ́хᲂмъ , є҆ю́же за ны̀ ᲂу҆ѧ́звенъ бы́сть хрⷭ҇тѐ . ты́ бо крѣ́пᲂсть
немᲂщны́мъ є҆сѝ и҆ и҆справле́нїе . ~Вᲂзве́лъ ны̀ є҆сѝ и҆з̾ а҆́да гдⷭ҇и ,
ки́та пꙋ́ста сᲂтво́рь , всеѧ́дца всеси́льне , свᲂе́ю держа́вᲂю разрꙋши́въ си́лꙋ
є҆гѡ̀ . ты́ бо живо́тъ є҆сѝ и҆ свѣ́тъ и҆ вᲂскрⷭ҇нїе . =боⷢ҇ . В=еселѧ́тсѧ
ѡ҆ тебѣ̀ дв҃о пречⷭ҇таѧ , ро́да на́шегѡ пра́дѣди , є҆де́ма вᲂспрїе́мше тᲂбо́ю ,
є҆го́же престꙋпле́нїемъ пᲂгꙋби́ша . ты́ бо чиста̀ и҆ пре́жде ржⷭ҇тва̀ , и҆
по ржⷭ҇твѣ̀ є҆сѝ .

=и҆́нъ і҆рмо́съ . О=у҆тро́ба і҆ѡ́нꙋ . ~Оу҆́мъ сы́и без̾стра́стенъ и҆
невеще́ственъ , примѣша́етсѧ хрⷭ҇то́съ бг҃ъ ᲂу҆мꙋ̀ чл҃ческᲂмꙋ . хᲂда́тайствꙋющꙋ
бжⷭ҇твенымъ є҆стество́мъ , и҆ дебельство́мъ пло́ти . и҆ всемꙋ̀ мнѣ̀
непрело́женъ , ве́сь сᲂєдини́сѧ , да спасе́нїе всемꙋ́ ми па́дшемꙋ пᲂда́стъ
распина́емь . ~Падѐ прельще́нъ а҆да́мъ и҆ сᲂкрꙋши́сѧ , наде́жею ѡ҆бо́лганъ
бы́сть дре́вле ѡ҆бᲂже́нїѧ . но вᲂста́етъ и҆́же сᲂєдине́нїемъ сло́ва
ѡ҆бᲂжа́емь , и҆ стра́стїю без̾стра́стїе прїе́млетъ . на прⷭ҇то́лѣ ꙗ҆́кѡ сн҃ъ
сла́вимъ , сѣдѧ̀ со ѻ҆ц҃е́мъ и҆ дх҃ᲂмъ . =боⷢ҇ . Н=ѣ́дръ не ѿстꙋ́пль
без̾нача́льна рᲂди́телѧ , въ нѣ́дрѣхъ же чⷭ҇тыѧ ѻ҆трᲂкᲂви́цы вᲂдвᲂрѧ́етсѧ . и҆
быва́етъ и҆́же пре́жде без̾мт҃ренъ , ны́нѣ без̾ ѻ҆ц҃а вᲂплᲂща́емъ , и҆́же
пра́вдᲂю црⷭ҇твꙋѧи хрⷭ҇то́съ . сегѡ̀ неи҆зᲂчте́нъ стра́шенъ ро́дъ , и҆
неи҆зрече́ненъ .

=и҆́нъ і҆рмо́съ . Ѡ҆=бы́де на́съ пᲂслѣ́днѧѧ бе́здна . ~Пред̾стᲂѧ́тъ рабᲂлѣ́пнѡ
ржⷭ҇твꙋ̀ твᲂемꙋ̀ чи́нᲂве нбⷭ҇нїи , дивѧ́щесѧ дᲂсто́йнѡ твᲂемꙋ̀ без̾ сѣ́меннᲂмꙋ
ржⷭ҇твꙋ̀ , прⷭ҇нѡ дв҃о . ты́ бо чиста̀ и҆ пре́жде ржⷭ҇тва̀ и҆ по ржⷭ҇твѣ̀
є҆сѝ . ~Вᲂплᲂти́сѧ и҆́же пре́жде сы́и беспло́тенъ , сло́во и҆з̾ тебѐ
всечⷭ҇таѧ , и҆́же всѧ́ческаѧ во́лею твᲂрѧ́и . и҆́же бес̾тѣле́сныхъ во́инства
приведы́и ѿ небы́тїѧ , ꙗ҆́кѡ всеси́ленъ . =і҆єре́й гл҃етъ , є҆ктенїю̀
ма́лꙋю .=

=кᲂнда́къ , вᲂскрⷭ҇нъ . В=ᲂскрⷭ҇лъ є҆сѝ ꙗ҆́кѡ бг҃ъ и҆́з̾ грᲂба в̾ сла́вѣ , и҆
ми́ра сᲂвᲂскреси́лъ є҆сѝ . и҆ є҆стество̀ чл҃ческᲂе , ꙗ҆́кѡ бг҃а вᲂспѣва́етъ
тѧ̀ , и҆ сме́рть и҆счезѐ , а҆да́мъ же ликꙋ́етъ влⷣко . є҆́вва нн҃ѣ ѿ ᲂу҆́зъ
свᲂбᲂжда́ема , ра́дꙋетсѧ зᲂвꙋ́щи , ты̀ є҆сѝ и҆́же всѣ́мъ пᲂдаѧ̀ хрⷭ҇тѐ
вᲂскрⷭ҇нїе .= и҆́кᲂсъ . В=ᲂскрⷭ҇шаго тридне́внѡ вᲂспᲂе́мъ , ꙗ҆́кѡ бг҃а
всеси́льна , и҆ врата̀ а҆́дᲂва сᲂкрꙋши́вшаго . и҆ и҆́же ѿ́ вѣка и҆́з̾ грᲂба
вᲂз̾дви́гшаго , мѷрᲂно́сицамъ ꙗ҆́вльшагᲂсѧ , ꙗ҆́кᲂже бл҃гᲂи҆зво́лилъ є҆́сть ,
пре́жде си́мъ , є҆́же ра́дꙋйтесѧ рекі́и . и҆ а҆пⷭ҇лѡмъ ра́дᲂсть вᲂзвѣща́етъ ,
ꙗ҆́кѡ є҆ди́нъ то́кмѡ жизнᲂда́вецъ сы́и . тѣ́мже вѣ́рᲂю жены̀ ᲂу҆чн҃кѡ́мъ
зна́менїѧ пᲂбѣ́ды бл҃гᲂвѣствꙋ́ютъ , и҆ а҆́дъ сто́нетъ , и҆ сме́рть рыда́етъ ,
ми́ръ же весели́тсѧ , и҆ всѝ с̾ ни́мъ ра́дꙋютсѧ ѡ҆ хрⷭ҇то́вѣ вᲂскрⷭ҇нїи .
ты́ бо пᲂдае́ши хрⷭ҇тѐ всѣ́мъ вᲂскрⷭ҇нїе .

=пѣ́снь , з҃ . і҆рмо́съ . Т=ебѐ мы́сленнꙋю бцⷣе пе́щь , раз̾смᲂтрѧ́емъ
вѣ́рнїи , ꙗ҆́кᲂже бо ѻ҆́трᲂки спасѐ трѝ превᲂзнᲂша́емыи , ми́ръ ѡ҆бнᲂви́лъ
є҆́сть , во́ чревѣ твᲂе́мъ сᲂверше́нъ , вᲂсхвалѧ́емыи ѻ҆ц҃е́мъ бг҃ъ и҆҆
препрᲂсла́вленъ . ~Оу҆бᲂѧ́сѧ землѧ̀ , и҆ сᲂкры́сѧ сл҃нце , и҆ сме́рчесѧ свѣ́тъ ,
и҆ раздра́сѧ цр҃кви бжⷭ҇твенаѧ за́вѣса . ка́менїе же распадо́шасѧ ,
на крⷭ҇тѣ́ бо ви́сѧше пра́ведникъ , вᲂспѣ́тыи ѻ҆ц҃е́мъ бг҃ъ и҆ препрᲂсла́вленъ .
~Ты̀ бы́сть а҆́ки без̾по́мᲂщенъ , и҆ ᲂу҆ѧ́звленъ в̾ мертвецѣ́хъ во́лею на́съ
ра́ди превᲂзнᲂси́мыи всѧ̀ свᲂбо́ждь , и҆ держа́внᲂю рꙋко́ю сᲂвᲂскр҃си́лъ є҆сѝ ,
вᲂспѣ́тыи ѻ҆ц҃е́мъ бж҃е и҆ препрᲂсла́вленъ . =боⷢ҇ . Р=ꙋ́чкꙋ зла́тꙋ ,
пречⷭ҇тꙋю , трапе́зꙋ бжⷭ҇твенагѡ хлѣ́ба жи́зни , и҆менꙋ́емъ тѧ̀ чⷭ҇таѧ , мѣ́стѡ
сщ҃е́нїѧ , прⷭ҇то́лъ высо́къ , на не́мже бг҃ъ пᲂчи́лъ є҆́сть , прехва́льныи и҆
превᲂзнᲂси́мыи во́ вѣки .

=и҆́нъ і҆рмо́съ . Ѻ҆́=трᲂцы во бл҃зѣ́й вѣ́рѣ . ~Дре́вле ᲂу҆́бѡ прᲂклѧта̀
бы́сть землѧ̀ , а҆́велевᲂю ѡ҆червлени́вшисѧ кро́вїю , братᲂꙋбі́йственᲂю
рꙋко́ю . бг҃ᲂто́чнᲂю же твᲂе́ю кро́вїю бл҃гᲂслᲂви́сѧ ѡ҆крᲂплена̀ , и҆ и҆гра́ющи
пᲂе́тъ , бл҃гᲂслᲂве́нъ бг҃ъ ѻ҆ц҃ъ на́шихъ . ~Да пла́чꙋтсѧ і҆ꙋде́йстїи лю́дїє
бг҃ᲂпрᲂти́внїи де́рзᲂсти ᲂу҆бїе́нїѧ хрⷭ҇то́ва , ꙗ҆зы́цы же да веселѧ́тсѧ , и҆
рꙋка́ми да вᲂспле́щꙋтъ , и҆ да вᲂпїю́тъ , ѻ҆ц҃ъ на́шихъ бж҃е бл҃гᲂслᲂве́нъ
є҆сѝ . ~На крⷭ҇тѣ̀ пригво́ждьсѧ во́лею на́съ ра́ди чл҃кᲂлю́бче , и҆ пра́ѻ҆ц҃а
а҆да́ма рꙋкᲂписа́нїе растерза́лъ є҆сѝ . тѣ́мже всѝ с̾ ни́мъ непреста́ннѡ
пᲂе́мъ , ѻ҆ц҃ъ на́шихъ бж҃е бл҃гᲂслᲂве́нъ є҆сѝ . =боⷢ҇ . Т=ѧ̀ бцⷣе лѣ́ствицꙋ
і҆а́кѡвъ прᲂро́чески разꙋмѣва́етъ , тебе́ бо ра́ди превᲂзнᲂси́мыи на землѝ
ꙗ҆ви́сѧ , и҆ съ чл҃ки пᲂживѐ ꙗ҆́кᲂже бл҃гᲂи҆зво́ли . вᲂспѣ́тыи ѻ҆ц҃е́мъ бж҃е
бл҃гᲂслᲂве́нъ є҆сѝ .

=и҆́нъ і҆рмо́съ . Т=ебѐ мы́сленнꙋю бцⷣе пе́щь .= Р=а́дꙋисѧ чⷭ҇таѧ ,
и҆з̾ тебѐ прᲂше́дъ па́стырь , и҆́же во а҆да́мᲂвꙋ ко́жꙋ , ве́сь в̾ мѧ̀ ѻ҆вча̀ ,
ѡ҆бо́лксѧ вᲂи́стинꙋ , превᲂзнᲂси́мыи за милᲂсе́рдїе непᲂсти́жнᲂе , вᲂспѣ́тыи
ѻ҆ц҃е́мъ бг҃ъ бл҃гᲂслᲂве́ныи . ~Ра́дꙋисѧ и҆сто́чниче при́снѡ живы́ѧ вᲂды̀ .
ра́дꙋисѧ раю̀ пи́щныи ра́дꙋисѧ стѣно̀ вѣ́рнымъ . ра́дꙋисѧ неи҆скꙋсᲂбра́чнаѧ .
ра́дꙋисѧ всеми́рнаѧ ра́дᲂсте , є҆ѧ́же ра́ди на́мъ вᲂсїѧ̀ вᲂспѣ́тыи ѻ҆ц҃е́мъ ,
бж҃е блгⷭ҇ве́нъ є҆сѝ .

=пѣ́снь , и҃ . і҆рмо́съ . В=пещѝ дѣ́ти і҆и҃левы , ꙗ҆́кᲂже в̾гᲂрни́лѣ
дᲂбро́тᲂю бл҃гᲂче́стїѧ , чистѣ́е зла́та блеща́хꙋсѧ гл҃юще , бл҃гᲂслᲂви́те всѧ̀
дѣ́ла гдⷭ҇нѧ гдⷭ҇а , по́йте и҆҆ превᲂзнᲂси́те є҆гѡ̀ во́ вѣки . ~Во́лею всѧ̀
твᲂрѧ̀ и҆ пᲂтвᲂрѧ́ѧ же , ѡ҆браща́ѧи сѣ́нь сме́ртнꙋю в̾ вѣ́чнꙋю жи́знь ,
стрⷭ҇тїю свᲂе́ю сло́ве бж҃їи . тебѐ непреста́ннѡ всѧ̀ дѣ́ла ꙗ҆́кѡ бг҃а
пᲂю́тъ , и҆ превᲂзно́сѧтъ во́ вѣки . ~Ты̀ разᲂри́лъ є҆сѝ сᲂкрꙋше́нїе хрⷭ҇тѐ ,
и҆ ѡ҆каѧ́нство во вратѣ́хъ и҆ в̾ тверды́нѧхъ а҆́дᲂвыхъ , вᲂскр҃съ и҆́з̾ грᲂба
тридне́вно . тебѐ при́снѡ всѧ̀ дѣ́ла ꙗ҆́кѡ бг҃а пᲂю́тъ , и҆ превᲂзно́сѧтъ
во́ вѣки . =боⷢ҇ . И҆́=же без̾ сѣ́мене и҆ па́че є҆стества̀ , ѿ ѡ҆блиста́нїѧ
бжⷭ҇твенагѡ ро́ждьшасѧ би́сера мнᲂгᲂцѣ́ннаго хрⷭ҇та̀ , вᲂспᲂе́мъ гл҃юще ,
блгⷭ҇ви́те всѧ̀ дѣ́ла гдⷭ҇а , по́йте и҆ превᲂзнᲂси́те є҆гѡ̀ во́ вѣки .

=и҆́нъ і҆рмо́съ . Ч=ꙋ́до преве́лїе .= П=рїиди́те лю́дїє пᲂклᲂни́мсѧ
мѣ́стꙋ , на не́мже стᲂѧ́стѣ пречⷭ҇тѣи но́зѣ , и҆ на́ древѣ бжⷭ҇твенїи хрⷭ҇то́вы
дла́ни прᲂстро́шасѧ , на спасе́нїе всѣ́мъ чл҃кѡмъ . и҆ гро́бъ живо́тныи
ѡ҆бстᲂѧ́ще пᲂе́мъ , да бл҃гᲂслᲂви́тъ тва́рь всѣ́хъ гдⷭ҇а , и҆ превᲂзно́ситъ
є҆гѡ̀ во́ вѣки . ~Ѡ҆бличи́сѧ бг҃ᲂꙋбі́ицамъ і҆ꙋде́ѡмъ закᲂнᲂпрестꙋ́пнᲂе
ѡ҆клевета́нїе . є҆го́же бо лестьца̀ нареко́ша , вᲂста̀ ꙗ҆́кѡ си́ленъ ,
нарꙋга́всѧ безꙋ́мныхъ печа́темъ . тѣ́мъ ра́дꙋющесѧ пᲂе́мъ , да бл҃гᲂслᲂви́тъ
тва́рь всѧ́каѧ гдⷭ҇а , и҆ превᲂзно́ситъ є҆гѡ̀ во́ вѣки . =трⷪ҇ченъ . В=ъ тре́хъ
сщ҃е́нїихъ бг҃ᲂсло́вѧще , є҆ди́нᲂгѡ гдⷭ҇ьства сла́вꙋ , серафи́ми пречи́стїи
со́ страхᲂмъ рабᲂлѣ́пно , трисᲂста́внᲂе сла́вѧтъ бжⷭ҇тво̀ . с̾ ни́ми же и҆ мы̀
бл҃гᲂче́стнѡ вᲂспѣва́емъ , да бл҃гᲂслᲂви́тъ тва́рь всѧ́каѧ гдⷭ҇а , и҆
превᲂзно́ситъ є҆гѡ̀ во́ вѣки .= боⷢ҇ . Д=ре́вле тѧ̀ па́че є҆стества̀ а҆арѡ́нᲂвъ
же́злъ прᲂѡ҆бража́ше дв҃о . ты́ бо є҆ди́на рᲂдила̀ є҆сѝ , без̾ прїѡ҆бще́нїѧ
мꙋ́жеска , и҆́же цвѣ́ты зе́млю ᲂу҆краси́вшаго . тѣ́мже ра́дꙋющесѧ бцⷣꙋ тѧ̀
и҆́стиннꙋю вѣ́рнїи сла́вимъ , и҆ превᲂзно́симъ во всѧ̀ вѣ́ки .

=и҆́нъ і҆рмо́съ . В=ъ пещѝ дѣ́ти і҆и҃левы . ~Черто́гъ свѣтᲂви́дныи ,
и҆з̾ него́ же всѣ́хъ влⷣка , ꙗ҆́кѡ жени́хъ прᲂи҆зы́де хрⷭ҇то́съ . вᲂспѣва́емъ
тѧ̀ дв҃о гл҃юще непреста́нно , всѧ̀ дѣ́ла блгⷭ҇ви́мъ и҆ превᲂзно́симъ во́ вѣки .
~Ра́дꙋисѧ престо́ле сла́вныи бж҃їи , ра́дꙋисѧ вѣ́рнымъ стѣно̀ . є҆ѧ́же ра́ди
сꙋ́щимъ во тмѣ̀ , вᲂсїѧ̀ свѣ́тъ хрⷭ҇то́съ , и҆́же тебѐ бл҃жа́щимъ и҆
вᲂпїю́щимъ . всѧ̀ дѣ́ла гдⷭ҇а по́йте , и҆ превᲂзнᲂси́те є҆гѡ̀ во́ вѣки .

=по и҃ пѣ́сни , пᲂе́мъ : Х=ва́лимъ , блгⷭ҇ви́мъ , кла́нѧемсѧ гдⷭ҇ви , пᲂе́мъ
и҆ превᲂзно́симъ є҆гѡ̀ во́ вѣки . =та́же , і҆рмо́съ катава́сїи , и҆ твᲂри́мъ
пᲂкло́нъ . і҆єре́й : б=цⷣꙋ пѣ́сньми вᲂз̾вели́чимъ .= пᲂе́мъ , пѣ́снь бцⷣѣ .
в=ели́читъ дш҃а мᲂѧ̀ гдⷭ҇а . =и҆ =пᲂе́мъ , ~честнѣ́йшꙋю херꙋви́мъ , на ко́йждо
сти́хъ , на́ ѻ҆ба ли́ка . =и҆ =твᲂри́мъ пᲂкло́ны .

=пѣ́снь , ѳ҃ . і҆рмо́съ . Ѻ҆́=бразъ чи́стагѡ ржⷭ҇тва̀ твᲂегѡ̀ , распала́емꙋ
кꙋпинꙋ̀ , ꙗ҆вѝ неѡ҆пали́мꙋ . и҆҆ ны́нѣ на на́съ напа́стей свирѣ́пѣющꙋю
ᲂу҆гаси́ти мо́лимсѧ пе́щь , да тѧ̀ бцⷣе непреста́ннѡ велича́емъ . =Ѽ= ка́кѡ
лю́дїє без̾зако́ннїи и҆ непᲂкᲂри́вїи , лꙋка́ваѧ сᲂвѣща́вше , непра́ведника и҆
нечести́ваго ѡ҆правда́ша . пра́ведника же на́ древѣ ѡ҆сꙋди́ша , гдⷭ҇а сꙋ́ща
сла́вы . є҆го́же дᲂсто́йнѡ велича́емъ . ~Сп҃се а҆́гньче непᲂро́чне , и҆́же
ми́рꙋ грѣхѝ взима́ѧ , тебѐ сла́вимъ вᲂскрⷭ҇шаго тридне́вно , со ѻ҆ц҃е́мъ и҆
бжⷭ҇твенымъ ти дх҃ᲂмъ . и҆ гдⷭ҇а сꙋ́ща сла́вы бг҃ᲂсло́вѧще велича́емъ . =боⷢ҇ .
С=пасѝ лю́ди свᲂѧ̀ гдⷭ҇и , и҆́хже стѧжа̀ честно́ю си кро́вїю . на врагѝ
крѣ́пᲂсть держа́вѣ на́шей да́рꙋѧ . и҆ цр҃ква́мъ твᲂи́мъ чл҃кᲂлю́бче пᲂдаѧ̀
ми́ръ , бцⷣы мᲂли́твами .

=и҆́нъ і҆рмо́съ . Т=а́инство стра́нно . ~Прᲂсла́висѧ неи҆зрече́ннᲂю си́лᲂю
твᲂе́ю крⷭ҇тъ тво́й гдⷭ҇и . твᲂе́ бо немᲂщно́е па́че си́лы всѧ́кїѧ ꙗ҆ви́сѧ .
и҆́мже си́льнїи ᲂу҆́бѡ низ̾лᲂже́ни бы́ша на́ землю , и҆ ни́щїи къ небесѝ
вᲂзвᲂди́ми быва́ютъ . ~Оу҆мертви́сѧ ме́рзскаѧ на́ша сме́рть , и҆з̾ ме́ртвыхъ
вᲂскрⷭ҇нїемъ тѝ . ты́ бо ꙗ҆ви́сѧ сꙋ́щимъ во а҆́дѣ хрⷭ҇тѐ живо́тъ да́рствꙋѧ .
тѣ́мже жи́знь тѧ̀ и҆ вᲂскрⷭ҇нїе и҆ свѣ́тъ , сᲂста́венъ пᲂю́ще велича́емъ .
=боⷢ҇ . Н=еи҆зрече́нно дв҃ыѧ та́инство . та́ бо нб҃о и҆ прⷭ҇то́лъ
херꙋви́мскїи , и҆ свѣтᲂно́сныи черто́гъ пᲂказа́сѧ , хрⷭ҇та̀ бг҃а
вседержи́телѧ . ю҆́же бл҃гᲂче́стнѡ ꙗ҆́кѡ бцⷣꙋ велича́емъ .

=и҆́нъ і҆рмо́съ . Ѻ҆́=бразъ чⷭ҇тагѡ ржⷭ҇тва̀ твᲂегѡ̀ . ~Всѧ́къ пᲂхва́льныи
зако́нъ пᲂбѣжда́етсѧ пречи́стаѧ , вели́чествᲂмъ сла́вы твᲂеѧ̀ . но ѽ влⷣчце
ѿ ра́бъ твᲂи́хъ недᲂсто́йныхъ , ѿ ᲂу҆се́рдїѧ и҆́же тебѣ̀ принᲂси́мꙋю прїимѝ
бцⷣе , со бл҃гᲂстїю пѣ́снь пᲂхва́льнꙋю . ~И҆с̾ ко́рене дв҃дᲂва прᲂзѧбла̀
є҆сѝ , прᲂро́ческаго дв҃о и҆ бг҃ᲂѻте́ческагѡ . но и҆ дв҃да ꙗ҆́кѡ вᲂи́стинꙋ ты̀
прᲂсла́вила є҆сѝ , ꙗ҆́кѡ ро́ждьши прᲂнарече́ннаго гдⷭ҇а сла́вы , є҆го́же
дᲂсто́йнѡ велича́емъ . =Ѽ= па́че ᲂу҆ма̀ чꙋде́съ твᲂи́хъ , ты́ бо дв҃о є҆ди́на
пᲂд̾ сл҃нцемъ , всѣ́мъ дала̀ є҆сѝ разꙋмѣ́ти нᲂвѣ́йшеє чꙋ́до , всечⷭ҇таѧ
твᲂегѡ̀ ржⷭ҇тва̀ недᲂвѣ́дᲂмагѡ . є҆го́же ра́ди тѧ̀ всѝ велича́емъ .

=та́же , д=ᲂсто́йно є҆́сть .= пᲂсе́м̾ , є҆ктенїѧ̀ ма́лаѧ . та́же : с=т҃ъ
гдⷭ҇ь бг҃ъ на́шъ . =сти́хъ : ꙗ҆́=кѡ ст҃ъ гдⷭ҇ь бг҃ъ на́шъ . =сти́хъ :
н=адᲂвсѣ́ми людьмѝ бг҃ъ на́шъ . =пᲂсе́мъ , свѣти́ленъ , вᲂскрⷭ҇нъ . с=ла́ва ,
ст҃о́мꙋ , ~а҆́ще є҆́сть . =и҆= нн҃ѣ , боⷢ҇ . =та́же , ѱл҃о́мъ . х=вали́те гдⷭ҇а
с̾ нб҃съ . =и҆ =про́чаѧ два̀ . =на хвали́тѣхъ , стихѣ́ры . гла́съ , а҃ .
=з=апѣ́въ : хвали́те бг҃а во ст҃ы́хъ є҆гѡ̀ . П=ᲂе́мъ твᲂю̀ хрⷭ҇тѐ спасе́нꙋю
стра́сть , и҆ сла́вимъ твᲂѐ вᲂскрⷭ҇нїе .

=хвали́те є҆гѡ̀ во ᲂу҆тверже́нїи си́лъ є҆гѡ̀ . Р=аспѧ́тїе претерпѣ́въ , и҆
сме́рть ᲂу҆праздни́въ , и҆ вᲂскр҃съ и҆з̾ ме́ртвыхъ , ᲂу҆мирѝ на́шꙋ жи́знь
гдⷭ҇и , ꙗ҆́кѡ є҆ди́нъ всеси́ленъ .

=хвали́те є҆гѡ̀ на си́лахъ є҆гѡ̀ ,꙳ хвали́те є҆гѡ̀ пᲂпремно́гᲂмꙋ вели́чествїю
є҆гѡ̀ . И҆́=же а҆́да плѣни́въ , и҆ челᲂвѣ́ка вᲂскр҃си́въ , вᲂскрⷭ҇нїемъ свᲂи́мъ
хрⷭ҇тѐ , спᲂдо́би на́съ чи́стымъ срⷣцемъ пѣ́ти , и҆ сла́вити тѧ̀ .

=хвали́те є҆гѡ̀ во́ гласѣ трꙋ́бнѣмъ ,꙳ хвали́те є҆гѡ̀ во ѱалты́ри и҆
гꙋ́слѣхъ . Б=г҃ᲂлѣ́пнᲂе твᲂѐ смᲂтре́нїе сла́вѧще , вᲂпїе́мъ ти хрⷭ҇тѐ ,
рᲂди́сѧ ѿ дв҃ы , и҆ неразлꙋ́ченъ бѣ̀ ѿ ѻ҆ц҃а . пᲂстрада̀ ꙗ҆́кѡ челᲂвѣ́къ , и҆
во́лею претерпѣ̀ распѧ́тїе , и҆ вᲂскр҃се и҆́з̾ грᲂба ꙗ҆́кѡ ѿ черто́га
и҆з̾ше́дъ , да спасе́ши всегѡ̀ ми́ра , гдⷭ҇и сла́ва тебѣ̀ .

=хвали́те є҆гѡ̀ в̾ тѷмпа́нѣ и҆ ли́цѣ ,꙳ хвали́те є҆гѡ̀ во стрꙋ́нахъ и҆
ѻ҆рга́нѣхъ . Є҆=гда̀ пригвᲂзди́сѧ на́ древѣ крⷭ҇тнѣмъ , тᲂгда̀ ᲂу҆мертви́сѧ
держа́ва вра́жїѧ . тва́рь пᲂкᲂлѣба́сѧ стрⷭ҇тїю твᲂе́ю , и҆ а҆́дъ плѣне́нъ
бы́сть держа́вᲂю твᲂе́ю . ме́ртвыѧ ѿ гро́бъ вᲂскр҃си́лъ є҆сѝ , и҆ разбо́йникꙋ
ра́й ѿве́рзлъ є҆сѝ . хрⷭ҇тѐ бж҃е на́шъ сла́ва тебѣ̀ .

=хвали́те є҆гѡ̀ в̾ кѷмва́лѣхъ дᲂбрᲂгла́сныхъ , хвали́те є҆гѡ̀ в̾ кѷмва́лѣхъ
вᲂсклица́нїѧ .꙳ всѧ́ко дыха́нїе да хва́литъ гдⷭ҇а . Р=ыда́юще со тща́нїемъ ,
гро́ба твᲂегѡ̀ дᲂше́дше честны́ѧ жены̀ . ѡ҆брѣто́ша же гро́бъ ѿве́рстъ , и҆
ᲂу҆вѣ́дѣша ѿ а҆́нг҃ла но́вᲂе и҆ пресла́внᲂе чꙋ́до , вᲂзвѣсти́ша а҆пⷭ҇лѡмъ ,
ꙗ҆́кѡ вᲂскр҃се гдⷭ҇ь , да́рꙋѧ ми́рᲂви ве́лїю млⷭ҇ть .

=вᲂскрⷭ҇нѝ гдⷭ҇и бж҃е мо́й да вᲂзнесе́тсѧ рꙋка̀ твᲂѧ̀ ,꙳ незабꙋ́ди ни́щихъ
свᲂи́хъ до кᲂнца̀ . С=трасте́й твᲂи́хъ бжⷭ҇твенымъ ꙗ҆́звамъ , пᲂклᲂнѧ́емсѧ
хрⷭ҇тѐ бж҃е , и҆ є҆́же в̾ сїѡ́нѣ влады́чнѧго сщ҃еннᲂдѣ́йствїю , и҆́же
на кᲂне́цъ вѣкѡ́мъ бг҃ᲂѧвле́нно бы́вшемꙋ . и҆́бо во тмѣ̀ сѣдѧ́щимъ сл҃нце
вᲂсїѧ́лъ є҆сѝ пра́веднᲂе , к̾ невече́рнемꙋ наставлѧ́ѧ сїѧ́нїю , гдⷭ҇и сла́ва
тебѣ̀ .

=и҆спᲂвѣ́мсѧ тебѣ̀ гдⷭ҇и всѣ́мъ срⷣцемъ мᲂи́мъ ,꙳ пᲂвѣ́мъ всѧ̀ чꙋдеса̀ твᲂѧ̀ .
Л=юбᲂмѧте́жныи ро́де і҆ꙋде́йскїи внꙋши́те , гдѣ̀ сꙋ́ть и҆́же к̾ пила́тꙋ
прише́дшїи ; да рекꙋ́тъ стрегꙋ́щїи во́ини , гдѣ̀ сꙋ́ть печа́ти грᲂбны́ѧ ; гдѣ̀
прелᲂжи́сѧ пᲂгребе́ныи ; гдѣ̀ про́данъ бы́сть непро́даныи ; ка́кѡ ᲂу҆кра́дено
бы́сть сᲂкро́вище ; что̀ ѡ҆клеветᲂва́ете сп҃сᲂво вᲂста́нїе , без̾зако́ннїи
і҆ꙋде́є ; вᲂскр҃се и҆́же в̾ ме́ртвыхъ свᲂбо́дь , да́рꙋѧ ми́рᲂви ве́лїю млⷭ҇ть .
=сла́ва , с=тихѣ́ра є҆ѵⷢ҇а́льскаѧ .= и҆ нн҃ѣ . гла́съ , в҃ . п=ребл҃гᲂслᲂве́на
є҆сѝ бцⷣе .= та́же . С=лавᲂсло́вїе вели́кᲂе .

=і҆єре́й , вᲂз̾гла́съ : ꙗ҆́=кѡ твᲂѐ є҆́сть црⷭ҇тво . =трᲂпа́рь : Д=не́сь
спасе́нїе ми́рꙋ , пᲂе́мъ вᲂскрⷭ҇шаго и҆́з̾ грᲂба , и҆ нача́льникꙋ живᲂтꙋ̀
хрⷭ҇та̀ бг҃а на́шегѡ . разрꙋши́въ бо сме́рть , пᲂбѣ́дꙋ да́стъ на́мъ , и҆ ве́лїю
млⷭ҇ть .

=та́же , і҆єре́й гл҃етъ , є҆ктенїю̀ : п=ᲂми́лꙋй на́съ бж҃е . =та́же :
и҆=спо́лнимъ за ᲂу҆́тренѧѧ мл҃твы на́ша . =пᲂсе́мъ , вᲂз̾гла́съ : т=вᲂе́ бо
є҆́сть є҆́же ми́лᲂвати и҆ спаса́ти . и҆ тебѣ̀ сла́вꙋ вᲂз̾сылаемъ , ѻ҆ц҃ꙋ и҆ сн҃ꙋ
и҆ ст҃о́мꙋ дх҃ꙋ , и҆ нн҃ѣ и҆ прⷭ҇нѡ и҆ во́ вѣки вѣкѡ́мъ . =та́же , і҆єре́й :
п=ремꙋ́дрᲂсть . =мы́же : а҆=ми́нь . ᲂу҆твердѝ бж҃е вѣ́рꙋ хрⷭ҇тїа́нскꙋю , и҆
сᲂблюдѝ гдⷭ҇и и҆ пᲂми́лꙋй . =пᲂсе́мъ , ч=естнѣ́йшꙋю херꙋви́мъ . ~сла́ва , и҆
нн҃ѣ , гдⷭ҇и пᲂми́лꙋй , вⷤ . гдⷭ҇и бл҃гᲂслᲂвѝ . ~і҆єре́й , ѿпꙋ́стъ . ~ча́съ ,
а҃ . =и҆= про́чеє ѡ҆бы́чно . =и҆= кᲂне́чныи ѿпꙋ́стъ .

В=ъ нлⷣю , на литꙋргі́и бл҃же́нны . гла́съ , а҃ .=

~Снѣ́ди ра́ди и҆зведѐ и҆з̾раѧ̀ вра́гъ а҆да́ма , крⷭ҇та́ же ра́ди разбо́йника
введѐ хрⷭ҇то́съ во́нь , пᲂмѧни́ мѧ вᲂпїю́ща , є҆гда̀ прїи́деши во црⷭ҇твїи
сѝ .

=бл҃же́ни чⷭ҇тїи срⷣцемъ ,꙳ ꙗ҆́кѡ ті́и бг҃а ᲂу҆́зрѧтъ . Р=аспѧ́тсѧ
без̾грѣ́шне , и҆ во́ грᲂбѣ пᲂлᲂжи́лсѧ є҆сѝ во́лею . но вᲂскр҃се ꙗ҆́кѡ бг҃ъ ,
сᲂвᲂздви́же и҆ первᲂзда́ннагѡ , пᲂмѧни́ мѧ взыва́юща , є҆гда̀ прїи́деши
во црⷭ҇твїи сѝ .

=бл҃же́ни мирᲂтво́рцы ,꙳ ꙗ҆́кѡ ті́и сн҃ᲂве бж҃їи нарекꙋ́тсѧ . П=ᲂклᲂнѧ́юсѧ
стрⷭ҇те́мъ твᲂи́мъ , славᲂсло́вѧ и҆ вᲂскрⷭ҇нїе твᲂѐ . со а҆да́мᲂмъ же и҆
с̾ разбо́йникᲂмъ , со́ гласᲂмъ свѣ́тлымъ тѝ вᲂпїю̀ , пᲂмѧни́ мѧ гдⷭ҇и ,
є҆гда̀ прїи́деши во црⷭ҇твїи сѝ .

=бл҃же́ни и҆згна́ни пра́вды ра́ди ,꙳ ꙗ҆́кѡ тѣ́хъ є҆́сть црⷭ҇тво нбⷭ҇нᲂе .
М=ѷрᲂно́сицы прїидо́ша пла́чꙋщесѧ , на́ грᲂбъ тво́й хрⷭ҇тѐ бж҃е ѕѣлѡ̀
ра́нѡ , и҆ въ бѣ́лахъ ри́захъ ѡ҆брѣто́ша а҆́нг҃ла сѣдѧ́ща , зᲂвꙋ́ща , что̀
и҆́щете вᲂскр҃се гдⷭ҇ь , непла́чите про́чеє .

=бл҃же́ни є҆стѐ є҆гда̀ пᲂно́сѧтъ ва́мъ , и҆ и҆зженꙋ́тъ вы̀ , и҆ рекꙋ́тъ
всѧ́къ ѕо́лъ гл҃ъ ,꙳ на вы̀ лжꙋ́ще менѐ ра́ди . Ц=р҃кᲂвь сп҃се тѣле́снꙋю ,
тридне́внымъ вᲂскр҃сѝ пᲂгребе́нїемъ . со а҆да́мᲂмъ же и҆ ꙗ҆́же ѿ а҆да́ма
вᲂскр҃си́лъ є҆сѝ хрⷭ҇тѐ бж҃е , пᲂмѧнѝ на́съ вᲂпїю́щихъ , є҆гда̀ прїи́деши
во црⷭ҇твїи сѝ .

=ра́дꙋйтесѧ и҆ весели́тесѧ ,꙳ ꙗ҆́кѡ мзда̀ ва́ша мно́га на́ нб҃сѣхъ . А҆=пⷭ҇ли
твᲂѝ гдⷭ҇и , прїидо́ша со тща́нїемъ на́ гᲂрꙋ , и҆дѣ́же пᲂвелѣ̀ и҆́мъ , и҆
ви́дѣвше пᲂклᲂни́шасѧ , и҆́хже и҆ пᲂсла̀ во ꙗ҆зы́ки , прᲂпᲂвѣ́дати сла́вꙋ
твᲂю̀ .

=сла́ва .= ~Ѻ҆ц҃ꙋ пᲂклᲂни́мсѧ , и҆ сн҃а славᲂсло́вимъ , и҆ прест҃а́гѡ
дх҃а вѣ́рнїи вᲂспᲂе́мъ , пᲂмѧнѝ на́съ зᲂвꙋ́щихъ , є҆динᲂсꙋ́щнаѧ трⷪ҇це
є҆ди́нице бж҃е .

=и҆ ны́нѣ . М=т҃рь твᲂю̀ приво́димъ тѝ в̾ мл҃твꙋ , лю́дїє твᲂѝ хрⷭ҇тѐ ,
мᲂле́нїемъ є҆ѧ̀ щедро́ты твᲂѧ̀ да́рꙋй на́мъ , да прᲂславлѧ́емъ тѧ и҆́з̾ грᲂба
на́мъ вᲂсїѧ́вшагѡ .

